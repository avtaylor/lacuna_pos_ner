Ko min tɔ bɛ kɔ -   Dirisa Togola  -  Minisiriɲɛmɔgɔ, Sogɛli Kokala Mayiga n’a ka Kunnafonidi minisiri Mɛtiri Haruna Ture dalen  a kan, taara nin ntɛnɛndon, zuwɛnkalo tile 28, Kunnafonidalaw ka Soba la. 
Nin balimayataama ka taa bɔ Kunnafonidalaw ka Soba la laɲini tun ye ka kunnafonidilaw ladɔnniya furancɛlafanga gɔfɛrɛnaman ka baara kɛta fɔlɔfɔlɔw la, minnu ye jamana dugukolo lakanani, politikikow ni fangabulonkow yɛlɛmaniw, ani hadamadenyasiraw basigili ye.   
Minisiriɲɛmɔgɔ ye nin ko kɛ sababu ye ka Jamana Labɛn kura Lajɛbaw nata kɛli bange kunnafondilaw ye.   
Ani fana, kalataw ɲɛnabɔli cakɛda kelen pe bilali nata telin sen kan.   
O tun kɛra Kunnafonidalaw ka Soba perezidan, Banjugu Dante, ɲɛna
A ka bisimilali kɔrɔfɔ la, Kunnafonidalaw ka Soba perezidan, Dante, ye gɔfɛrɛnaman hakililatigɛ Mali kunnafonidilaw ka bilasirali la.   
A kɛtɔla ka nin taama kɛ sababu ye, a y’i sara, k’a gɛlɛya, Mali mara ɲɛmɔgɔ la, gɛlɛyaw kan, minnu bɛ ka kunnafonidilaw ka don bɛɛ kow fanga ban.  
Labɛn kura tɛ se ka sɔrɔ, kunnafonidi labɛn kura kɔ. 
A ye nin dantigɛ. 
Ale bolo, Mali kunnafonidi bɛ ka tɛmɛ gɛlɛya minnu fɛ, olu dɔw ye bɔlɔlɔkankojugukɛ sariya kura ɲangili ye, kunnafonidilaw minɛni daliluntanw, kunnafonidi dɛmɛ dibaliya, kun tɛ min na kabini san saba, wusuruw doniw, minnu ta man di, yan kɛnyɛrɛye lamɛnnifɛnw ni filɛlifɛnw cakɛda dɔw fɛ ani Kunnafonidalaw ka Soba baarali kura laɲini
PeYℇMu ye kunnafonidibaara kɛbagaw hakililatigɛ fura sɔrɔli la u ka laɲini kofɔlenw na.  
A ka taama kun kan, Dɔgɔtɔrɔ Sogɛli  Kokala Mayiga bɛn’a fɔ ko, 
cɛmancɛlafanga perezidan ka yamaruyali kɔnɔ, an y’a ŋaniya ka galabu don kɛ. ka cɛmancɛ fanga taabolow sennateliya, ni ka to malidenw ka sendonni ɲini na.  
Ani k’a fɔ u ye ko cɛmancɛ fanga bɛ sigi ntuloma saba kan.
K’a dɔn k’a fɔ,
ntuloma fɔlɔ ye lakana dakun de ye ; fo ka taa waati min kɛ, ni lafisayali ma kɛ lakanna sira la, fasodenw bɛ to kudayi ka siga furancɛlafanga se la ka gɛlɛyaw ɲɛnabɔ.   
O koɲɛ bɛ kɛlɛbolow ɲɛmɔgɔba ka bolo kan.  
Dakun filanan kunkan, min ye politiki ntuloma ye, politikow ani fangabulonkow yɛlɛmaniw bɛ gɔfɛrɛnaman ka bolo kan. 
O yɛlɛmaniw ka kan ka kɛ ni bɛɛ sendonni ye.  
O yɛlɛmaniw ka kan ka kɛ ni bɛɛ sendonni ye.  
Ko ale ma sira sɔrɔ k’a fɛla fɔ.
Fo n’a y’a yɛrɛ ŋaniya k’i bila kɛrɛfɛ.   
a y’o hakililatigɛ.  
K’a kɔdon kalata donjatesɛbɛn fɔlɔ ma, min ma kɛ kumafalenw kun ye a labɛnni tuma na.  
PeYℇMu ye lahidu di ko gɔfɛrɛnaman bɛ donjatesɛbɛn kura min ta, bɛna kɛ bɛnkan kɔnɔ, ko politikinw ani jamajɛrɛkuluw ɲɛmɔgɔw bɛɛ da bɛna don a la.    
Walasa ka taa kalafili la, danaya bɛ min na ani k’a sɔsɔliw faratiw dɔgɔya, i n’a fɔ kalafili tɛmɛnenw ta ɲɔgɔnna.   
Fan wɛrɛ fɛ,   
Ale ka fɔ la, politikimɔgɔw ani jɛrɛjɛkuluw mɔgɔw y’a jateminɛ ko kalafiliw ɲɛnabɔli cakɛda kelen pe de ka kan.  
Kalo kɔnɔntɔn kɔnɔ gɔfɛrɛnaman ko a tɛ se ka kɛ, n m’a fɔ a jalaki don walima a jo don.  
Nka u ma se k’a jira kɛnɛ kan k’a tɛ se ka kɛ kalo 18 kɔnɔ.  
N ye mɔgɔ faamulenbaw fara ɲɔgɔn kan ani SENI ɲɛmɔgɔ kɔrɔ minnu delila ka kalataw labɛn, k’u bila baara la walasa k’a filɛ ni kalataw ɲɛnabɔli cakɛda kelen pe bɛ se ka kɛ walima a tɛ se, ani jamana marako minisiri ye.   
An ka mɔgɔ faamuyalenbaw ye kuma kuncɛ k’a bɛ se ka kɛ, lɛrɛ saba ɲɔgɔnye kɔfɛ, ne yɛrɛ ye  min ɲɛmɔgɔya kɛ.   
O la, min ma se ka kɛ  kalo kɔnɔntɔn kɔnɔ,
an y’o jaabi sɔrɔ kalo tan kɔnɔ. 
A politlilatigɛ tara. 
Kumafalenw tɛna kɛ bilen ko awɔ walima ayi kalafiliw ɲɛnabɔli cakɛda kelen pe bɛna kɛ. 
A ko ŋaniya tara. 
Cakɛda kannabilalen kelen pe kalataw ɲɛnabɔli la bɛna kɛ.   
Ɲininkali min tora, ye nin bɛɛ bɛna waleya cogo di ?   
An bɛna cogoyaw labɛn, a ɲɛdɔnbagaw bɛna an dɛmɛ bilali la sen kan teliyaba la, min bɛ se ka kɛ.  
Ni cɛsiri ani koɲɛdɔn ye.
An bɛna a ko bɛɛ bila sen kan nin ɲɔgɔnna waati kunkurunnin kɔnɔ yaasa ka kalataw labɛn.  
PeYℇMu Sogɛli  ye nin bange.  
Jamana Labɛn kura Lajɛbaw kunkan, u bɛna kɛ sɔɔni. 
DeYℇNI ( Jamana kumaɲɔgɔnya bɛɛ sen bɛ min na) komagɛlɛyaliw bɛna kɛ u selikɛgafe ye.
Mɔgɔ si sen tɛna bɔ a la, hali fanga kɔrɔ mɔgɔbaw. 
A sinti la, o DeYℇNI tun ye fanga ngarandabagaw ka hakilila talen ye.  
Nka k’a da u komagɛlɛyaliw waleyalibaliya cogoya kan Jamana perezidan fɛ, sigaɲɔgɔnna donna a fanw mɔgɔw ni ɲɔgɔn cɛ.  
a y’o jira, yann’a ka fara a kan ko k’a daminɛ duguma fo sanfɛ bɛɛ bɛn’a fɛla fɔ Jamana Labɛn kura Lajɛbaw  ɲɛli kama.    
Fasojama ŋaniya o de bɛna labaara perezidan kura sigilen fɛ bɛnkanfanga kɔnɔ, k’a da a ka jamanabaara baarabolodalenw kɔrɔ.  
Bi, fo fɛɛrɛw ka kɛ an bolo sariyasunba kɔnɔ ka jamana perezidan, min y’a ŋaniya ka fasojama ka nafaw janfa, ka baarabila walima binni ɲini.  
K’a bali an ka perezidanw ye, u ka fɛnw kɛ minnu mana u diya,    
Sisan kɔni, fasojama de ka kan k’a ka sariyasunba dilan, a kana kɛ mɔgɔ faamuyalenbaw ye.   
A y’o burun ka bɔ a da ni fanga ye.  
Hadamadenyasiraw basigili kuma kan, janko IYℇNITℇMu ka bagabagaliw la,  PeYℇMu ye lamɛnnijama hakililatigɛ ko fɔkabɛnw bɛ senna ni baarakɛlaw lafasalijɛkulu ɲɛmɔgɔw ye walasa ka baarabila ɲari bɔ a ma.  
Alu Badara Jara – Giyomu Soro ɲangira a kɔkiri la, a si kaso, Konowari kirida fɛ.  
Konowari minisiriɲɛmɔgɔ kɔrɔ jalakira k’a bɛ fɛ ka dankari jamana basigi la. 
A ka awokamuso Afusiyatu Banba Lamini, a ka bisimilada ɲɛmɔgɔ Sulutusulu, depite kɔrɔ Bɛnisuku, san 20 dara olu kun.  
Min ye Alɛn Loboɲɔn, balimakɛ Simon ninnu ani Rigobɛri Soro ni Falisiyebu Sekongo ye, 
Olu ɲangira ni kalo 17 kasolabila ye forobabasigi tiɲɛni kosɔn.  
Kirida ye Giyomu Soro ka politikitɔn, « Zenerasiyɔn e pepulu solidɛri » cili fana kofɔ.  
K’a tɔ kalan ɛrɛfi.ɛfiyɛri kan – Kunnafonilaseli dɔ kɔnɔ, min dara jama tulo kan nin dɔgɔkunlaban na, Kɛli Ansari n’a jɛw ka koladilankulu nisɔndiyalenba ye ɲɔgɔnye komɛn, nin dɔgɔkun na Gundamu, k’a kunbaw dɔ kɛ Tawudeni marabolo marakɛyɔrɔw dansigisigiliw gɛlɛyako ɲɛnabɔli ye.  
A kunnafonilaseli b’a fara a kan, k’o cogo la, bi, Tawudeni marabolo ye fɛn lakodɔnnen ye, jɔda bɛ min na, n’a ka kan ka lafasa ani min jamaw ka kan ni bilasirali ye ani k’u yakubaya.     
« A ka kan yɛrɛ ka kɛ misali ye ani fɛn ladegeta tugu ka kan ka kɛ min kɔ yɔrɔ wɛrɛw fɛ, minnu dansigisigiliw tolen don wasabaliya la ka bɛn n’u jamaw haminanko gɛlɛnw ye.   
Sigidalajamakulu, minnu b’a kɔnɔ k’u caya, ye wulikajɔw kɛ sira bɛɛ kan, ka nin maraboloko kɛ tiɲɛ ye, min bɛ tɛmɛ taafankow kan ani politiki jɛɲɔgɔnyakow », koladilankulu ye nin dantigɛ.    
Yann’a ka fara a kan ko nin dusu ani cɛsiri misali ka kan ka lacaya yɔrɔ wɛrɛw la, janko Dalabaw marabolo la, min ɲininen don lajɛbaw bɛɛ kɔnɔ, n’a makɔnɔnen don Fagibini Sigicogo jamaw fɛ ani caman wɛrɛw.   
« An ka jɔyɔrɔfabaara b’a laɲini cogo min na, an sɔnnen don bɛn hakililaw bɛɛ ma ani k’a ɲini a dilanbagaw ani mɔgɔw fɛ, minnu sen bɛ don a la, ka taa sigidalajamakulu bɛɛ faralen ma ɲɔgɔn kan ɲɔgɔnminɛ koɲuman kɔnɔ bɛɛjɛsiniɲɛsigi labɛnni na, min tɛ mɔgɔ si to kɔfɛ » a y’a kuncɛ n’o ye.
Berehima Jalo – Ko fɔlɔ min kiri tigɛra Moti kirisigiba fɛ ntɛnɛdon zuwɛnkalo tile 21 san 2021 tun bɛ forobakiritigɛlaw ani Umaru Gajaga (bagangɛnna min bɛ Dedugu, Bankasi kubeda la) cɛ, (o) welelen kiri la ni Nuhumu Sidibe fagali ye.   
Sɔn kɛlen a jalakili ma ko a sen bɛ kow la, a tun nɔminɛna minnu na, Umaru Gajaga ɲangira k’a bila a si kasolabila la.  
Kow !  
Sɛbɛnw kɔnɔ, kow bɔra, minnu bɛ nin kɔfɛ ka na : 
Feburuyekalo tile 18 san 2019, Dedugu, Fakala togodalayɛrɛmɛrakafo la, Jene sɛrɛkili kɔnɔ, sɔgɔma fɛ, Umaru Gajaga taara dugu kɔ la ka jɛgɛminɛ dɔɔnin kɛ.   
Sira la, a ye kamalennin ncinin dɔ, Nuhumu Sidibe, min si bɛ san 13 la, sɔrɔ a fa ka nakɔ la.   
Kuma gɛlɛn dɔw falenfalennen kɔ u ni ɲɔgɔn cɛ, Umaru Gajaga ye « kupukupu » ɲɛ caman kɛ Nuhumu Sidibe la, o fari fan caman na, janko bolow, senw ani kunkolo.   
Nuhumu joli bonna k’a ban, w’a fatura a yɔrɔ la.  
Umaru minɛna a balimakɛw fɛ, a balimakɛw fɛ, a fa ka laɲini na, ka taa n’a ye dugutigi fɛ.  
Sɛgɛsɛgɛli kunfɔlɔ kɛlen kɔ teliya la zandaramaw ka cakɛda bolofara fɛ, min bɛ Jene, Umaru Gajaga nɔminɛna mɔgɔfaga kama.  
Mɔgɔ jalakilen jɔra a ko fɔlenw la kasɔrɔ gɛlɛya ma kɛ a la. 
A y’a ɲɛfɔ ko feburuyekalo tile 18 san 2019, ale ye cɛmisɛnnin Nuhumu Sidibe sɔrɔ u ka nakɔ la, i ko a delinako don cogo min na, a y’a daminɛ k’ale neni kasɔrɔ kun kalalaman si t’a la.  
Wa walasa k’a ka ko ban, a gɛrɛla Nuhumu Sidibe la, k’a sɔgɔ muru la siɲɛ caman ni kupukupu ye, min tun b’ale bolo.
O janko-Ala-la fɔli tun bɛ kun bɔ ka Umaru Gajaga jɔyɔrɔ ye cɛmannin Nuhumu Sidibe saya la.  
Umaru nɔminɛna mɔgɔ nikaraba la.
Nka jandali walima dabɔnkama kunw tun y’a jɛ.  
O cogo de la, a kow faamuyacogo falenna k’a kɛ mɔgɔfaga ye ɲangilisariya sariyakisɛw 199 ani 201 ka fɔcogo la.  
O kosɔn, a yera kow faamuyali kɔnɔ, jalaki minnu bɛ bɔli kɛ, bɛ wuli Umaru Gajaga kɔ, k’a fɔ Dedugu, Fakala togodalakomini na, Jene kubeda la, feburuyekalo tile 18 san 2019, a y’a dabɔ a kama ka saya lase Nuhumu Sidibe ma, ko minnu ɲɛsigilen don ni k’u ɲangi ɲangilisariya sariyakisɛ 199 sɛbɛnnisira 1  ani 201 fɛ.  
Wuli kɛlen don mɔgɔ min kɔ, o sɔnna k’a nɔ bɛ kow la, minnu jalaki binna a kan. Ka bɛn ni kibaruyabaw sira ye, jalakibagatɔ ka kasoko seereyasɛbɛn sɛbɛnfura n°2 tɛ ɲangili si kofɔ
Kibaruya minnu sɔrɔla a ka mɔgɔyajogo kan ka fisa a ma. 
Nka dɔgɔtɔrɔ faamuyalen, min bilala ka faamuyali boli a hakiliyanfan kan, ka laselisɛbɛn, ka bɛn ni desanburukalo tile 11 san 2019 ye, ko dimin si t’a kan farikolo walima hakili tiɲɛni sira fɛ, min bɛ se ka dɔ bɔ a ka ɲangili jɔyɔrɔtigiya la.   
O sababu la, kiritigɛlaw y’a mɔgɔnikaraba kow yɛlɛma k’u falen ka kɛ mɔgɔfaga ye ni k’a dantigɛ ko ko minnu  jate bɔra k’u kɔnɔkow falen k’u jɔ jalakibagatɔ Umaru Gajaga la jɛlen don ka se hakɛ la.  
Kiritigɛlaw ye jalaki bin a kan o kosɔn, k’a bila Moti kirisigiba ɲɛkɔrɔ.
Bɔgɔ jeninen kan, ntɛnɛndon zuwɛnkalo tile 21 san 2021, Umaru Gajaga, kasɔrɔ sɔsɔli ma kɛ a la, jɔra kow kɔrɔ, minnu tun jalaki binna a kan, ka baara gɛlɛya, o la, a ka awoka, Mɛtiri Simon Legu bolo..
Kɛlɛ tiɲɛnen a bolo a ka mɔgɔ lafasata fɛ, se wɛrɛ tun t’o ye ni kiritigɛlaw ka hinɛ delili tɛ.  
Bawo, a ka fɔ la, Umaru Gajaga n’a hakiliw tɛ ɲɔgɔn fɛ.  
« Ne ka mɔgɔ lafasata man kɛnɛ, a n’a hakiliw tɛ ɲɔgɔn fɛ. 
A dafalen tɛ hakiliyanfan fɛ.  
A kɛlen ka kow lakodɔn, minnu jalaki binna a kan, ne bɛ kiritigɛlaw ka hinɛ ɲini ani nɔgɔyɔkunw » a y’o soronadon. 
Nka forbakiritigɛla y’a tɔ lajuguya, n’a tiɲɛtigiyali ye ko jalakibagatɔ sew bɛɛ dafalen don ani ko a ka wale in labɛnna k’a dabɔ a kama. 
Nimisa dɔrɔn de donna ale la a kow kɔnɔkow falenni na. 
Mɛtiri Legu ka laɲiniw ma lamɛn kiritigɛlaw fɛ, minnu sɔnna ko Umaru Gajaga nɔ b’a la ni k’a ɲangi n’a si kasolabila la.  
Siyaka Dunbiya ciden kɛrɛnkɛrɛnnen bilalen ka taa Seware – Sebaaya saba, ko kɛ o ntolatan hakɛ kɔnɔ, ka celu wolonwula don mɔgɔ wɛrɛw la, foyi ma sɔrɔ ka don ale la.  
Ni nin bakurubajateminɛ ɲɔgɔnna ye, a tun bɛ latigɛ hakili la ko Itali sen bɛ « Ero 2020 » tɔn ɲumanw na, minnu ye balanna kɛ mɔgɔw la.
Ka se hakɛ la fo mɔgɔ caman tun y’a miiri ko se bɛ « Naziyonale » ye ka taa yɔrɔ janba la ɲɔgɔnkunbɛnw kɔnɔ.  
Walasa k’o lasɔrɔ, fo se yɛrɛ tun ka kɛ Otirisi la ntolatan seginw senfɛ minnu b’a laban ɲɛ ( / witiyɛmu de finaliw ), Lɔnduru.
Bɛɛ la yelenkutabaw tɛ ɲɛfɛjɔw ta fan na nka kologɛlɛnw tuma bɛɛ kɔfɛjɔw ta fan na, fɛn bɛɛ tun bɛ Otirisikaw kɛ faden jandala ye « Ɛsikuwadara Azura » bolo.   
Wa  o tiɲɛtigiyara « Wɛnbileyi » ntolatanyɔrɔ dawulama binkɛnɛ sanfɛ.   
O cogo la, Itali bilala k’a cɛsiri ani ka mɔnɔbɔw makɔnɔ walasa k’a ka tɛmɛni hakililatigɛ.
Dimin kɔnɔ  ( 2 – 1 ).  
Sɛgɛsɛgɛli kun 
Sɛgɛsɛgɛlikɛlaba ka cakɛda ( BEVEZE ) ka in sɛgɛsɛgɛli bɛ tali kɛ Sibi togoda yɛrɛmarakafo ka baara kɛlenw ɲɛnabɔli kan waati la, ka bɔ san 2019 zanwuyekalo tile 1ɔlɔ ( fɔlɔ ) la ka se desanburukalo tile bi saba ni kelen (31) ma. 
A laɲini ye ka hakililatigɛ ko Sibi yɛrɛmarakofo ( CEYƐRIYƐSI ) bɛ ka mara ni sɔrɔko, nafasɔrɔ ni kɛcogoɲuman saratiw ye ani ka bɛn sariyaw ani baarabɛnkanw ma, minnu bɛ senna. 
Sɛgɛsɛgɛli baaraw ye tali kɛ kɔnɔnakɔlɔsili kiimɛni, marakɛcogo, nafoloko ani jatebɔ ɲɛnabɔli, minɛnko ani dugukoloko ɲɛnabɔli, fasodensɛbɛnw ɲɛnabɔli, baarakɛlaw marali, faciyɛnkow ɲɛnabɔli ani sigidalajama ka se fɛɛrɛw.      
Fan dɔ fɛ, BEVEZE ka ci ye bolonkɔnijaasere sinni ye kɔlɔsili jɔnjɔnw la, bilasiraliw tugulen don minnu na k’a to se ka lafisaya ani fan wɛrɛ fɛ, ka hakili da nafoloko kɛcogoya juguw kan, ka bɔ majɛliw la minnu bɛ kɛ sariyaw ni baarabɛnkanw labɛnw na.  
BEVEZE ka komagɛlɛyaliw walasa ka mara kɛcogo juguw latilen. 
Sibi togoda yɛrɛmarakafo komini ka kolatigɛjɛkulu ka kan : 
Ka hakili to baarakɛjɛkulu sigilenw baarakɛcogo la.
Sibi togoda yɛrɛmarakafo « mɛri » ka kan ka : 
A ka marali ɲɛfɔ foroba la, ka bɛn ni sariyasɛbɛnw ye, minnu bɛ senna.
Ka yɛrɛmarakafo ka se yɛrɛmakiimɛni kɛ waati bɛɛ
Ka baarakɛnafolo  lajɛyali taabolo labato.
Ka sɛgɛsɛgɛli kɛ waari ladonnen marata la, ka bɛn ni baarabɛnkansɛbɛn ye, min bɛ senna. 
Ka Sibi dugu n’a dafɛlaw Dugulabɛn Misalijaba bila sen kan.
Ka so jɔlenw ani dugukolo jɔbali, minnu dira yɛrɛmarakafo ma, jatew fara ɲɔgɔn kan ani ka fɛɛrɛw tigɛ u donni kama « komini » faciyɛnw na.
K ‘a hakili to fasodensɛbɛnw gafew datuguli n’u lajɔli la san bɛɛ desanburukalo tile 31 don. 
Ka kurudi kɛ forobabaarakɛlaw ma ani ka dɔ fara u ka ɲɛfɛtaa kan, ka bɛn baarabɛnkansɛbɛn ma min bɛ senna.  
Ka hakili to komini cakɛda minɛnw jatebɔ kɛli la, ka bɛn ni baarabɛnkansɛbɛn ye min bɛ senna.
Ka kunbɛnnijɛkuluw sigi sen kan, minɛnw ni magodilankow sɔrɔliw senfɛ, ka bɛn ni sariyasɛbɛnw ye, minnu bɛ senna.   
Kati kubeda « kumandanba » ka kan : 
ka kɔlɔsili boli dantigɛligafew ani fasodensɛbɛnw gafew kan.
Waaribontigi ka kan : 
ka Sibi yɛrɛmarakafo nisɔngɔw ni wusuruw bɛɛlajɛlen minɛ ka bɛn ni nisɔngɔ labaarali sariyaw ye.
Ka sɛgɛsɛgɛli boli waari sɔrɔtaw Bilayɔrɔ kan ka bɛn ni baarabɛnkansɛbɛn ye min bɛ senna.
Nafoloko kɔlɔsilikɛla ka kan : 
Ka kalosabalaselisɛbɛnw labɔ komini nafoloko cogoya bɛɛlajɛlen kan.
Sibi yɛrɛmarakafo Wariladonnenw Musakatigi ka kan : 
ka kunkɔrɔwari kɛ ɲɔgɔn kan, min wajibiyalen don baarabɛnkansɛbɛn fɛ, min bɛ senna.  
Sibi yɛrɛmarakafo Wari min bɛ kɔn ka bɔ musakatigi ka kan ka .  
ka kunkɔrɔwari kɛ ɲɔgɔn kan min wajibiyalen don baarakɛsariyɛ fɛ, min bɛ senna.
Kɛcogoya juguw nafolokow la
Nafolo kɛcogoya juguw hakɛ bakuruba, min bɛ nin dugumana na,  bɛ ta i jɔ sefawari dɔrɔmɛ 27 087 130 (miliyon mugan ni wolonwula ani ba bi segin ni wolonwula ani kɛmɛ ni bi saba) la.  
WALEYAW LATƐMƐNI AN’U KOFƆLI KIRITIGƐBULONBA JATEBƆW BOLOFARA ƝƐMƆGƆBA MA SƐGƐSƐGƐLIKƐLABA FƐ ANI JAMANA LAFASASARIYATIGI MIN BƐ BAMAKO DISITIRIKI KOMINI III ( SABANAN ) WARIKOKIRISO LA , SƆRƆKO ANI NAFOLOKO DONI BƐ MIN KAN, NI K’A BƐN, 
Musakaw kɛcogoya juguw yamaruyalenw ma, ka se sefawari dɔrɔmɛ 1 022 830 (miliyon kelen ani ba mugan ni fila ani kɛmɛ segin ni bi saba) ma.
wari sɔrɔlenw kɛcogoya juguw ladonnen ka se sefawari dɔrɔmɛ 24 104 400 (miliyon mugan ni naani ani ba kɛmɛ ni naani ani kɛmɛ naani ) ma. 
sɔrɔ labaarabaliw minnu ma ɲɛfɔ, ka se bakuruba la sefawari dɔrɔmɛ 1 159 900 ( miliyon kelen ani ba kɛmɛ ni bi duuru ni kɔnɔntɔn ni kɛmɛ kɔnɔntɔn ) ma. 
Sibi togoda yɛrɛmarakafo marali sɛgɛsɛgɛli kɛli k’a lafɛrɛ bɛ bila jɛɲɔgɔnya hukumu kɔnɔ Sɛgɛsɛgɛlikɛlaba ka Cakɛda ani Farajɛlatɔnba Cidenw ni ɲɔgɔn cɛ. 
A b’a ɲini ka hakililatigɛ ko dugubaw ni togodaw yɛrɛmarakafow bakuruba la ani Sibi ta kɛrɛnkɛrɛnnenya la b’u ka kɛtaw kɛ ani k’u ka jɔyɔrɔtigiyaw fa mara kanmabɔli bilali la sen kan ni k’o kɛ ka bɛn baarabɛnkansɛbɛn ma, min bɛ senna.  
Kunnafoni walankatalenw kama.
NET_RAPP_CR_DE_pdf (bvg-mali.org) . U filɛlikɛla ba tan caman tun don, latɔmɔnenw koɲuman ka fara ɲɔgɔn kan « Canannimɛni » fɛrɛba kan Siniwajamana na, alamisadon zuluye tile 1ɔlɔ.
U wɔyɔtɔla bandari bekebele tɛmɛni na, min dulonnen don sannakurun « helikɔpitɛri » la, ani k’a masiri ni wɔlɔsɔ ni mantaraka ɲɛgɛn ye, u tun nana Siniwaw ka Kominisi Tɔnba ka san kɛmɛ ɲɛnajɛ ɲɛnamɛya. 
Wa pankurun tɛmɛtɛmɛni dayɛlɛni na, taamasiyɛnni tun tɛ se ka jɛya kɛ tɛmɛ a kan. 
Tɔn, min tun bɛ fanga la kabini 1949 san, kasɔrɔ ani mɔgɔ ma jɛ a la, tun hakili b’a la kɔsɛbɛ ka to Sini marali la. 
A ɲɛnajɛ tun ye sababu ye siniwafanga bolo k’a ka baara kɛlenw da kɛnɛ kan, kabini a dogo ka sigi la, san 1921 zuluyekalo la Sangayi, Faransi ka maradugu kɔrɔ la.
Ni jamanaɲɛmɔgɔ Kizi Jinpingi ka fasodenya cɛsirilen kɔrɔfɔ ye, tɛgɛrɛ jijalen warawarala min na. 
A seginen ka kɛ jamana fangamaba ye, abada Sini tɛn’a to tuguni gɛrɛntɛ ka sigi a kan jamana tɔw fɛ, i n’a fɔ nansarajamanaw ka walifasomara waati walima zapɔnɛw ka firinkan tuma (1931 – 1945).  
Sankɛmɛɲɛnajɛ kosɔn, siniwafanga, jama ɲɛnabɔli donbagaŋana, ye ko kɛ k’a bonya alamisadon.
Bandari panni kɔfɛ, jateden 100 dulonna sankolo la, k’o kɛ « helikopitɛri » bi saba ɲɔgɔnna fɛ. 
Kɛlɛkɛpankurunw tugura o la, o kɔfɛ pankurunkulu kalenkalennikɛlaw, min ye sisi ɲɛ caman bila siniwaw ka faaba kunna. 
A kɛlen k’i jɔ Mawo ciyɛntabaga jɔyɔrɔ la, siniwaw ka bi jamanaden fɔlɔ y’i sɛmɛ o mɔgɔba lakanadibaga kan, min kanunen don halibi siniwa caman fɛ, yaasa k’a ka fanga dili don.
Ka nin bɛ kɛ, a da tugulen mɔgɔ miliyon tan caman kasaaralenw kan, fangasigibaga ka kunfɛtaapolitikiw la (Galonniba ka taa ɲɛ, dɔnko ni seko yɛlɛmaba) walima mɔgɔ kasaaralenw  bɛnkanfanga kanubagaw ka wulikajɔlaw ɲangili senfɛ, san 1989  Canannimɛni fɛrɛ kelen in kan.
PeSeSe « sekeretɛri zenerali  » y’a ka kɔrɔfɔ daminɛ ni kan sumanen ni giriman ye. 
N jɛɲɔgɔnw, n teri mandiw,
A b’a ka kuma tigɛ-tigɛ ni « kominisiw » ka ko kɛlen tɛmɛnen dɔw ye, ka hakililatigɛ ko « marikisisimu » bɛ to jamana bereminɛkala ye, sɔrɔko yɛlɛma kologɛlɛnw n’u ta bɛɛ kabini san 40, sɔrɔ sugufiyɛ sabu la. 
Kɔrɔfɔ mɛɛnna ka tɛmɛ lɛrɛ kelen kan.
Jama, kununen su cɛmancɛ  la walasa ɲɛnajɛ ka se ka kɛ u ɲɛna ni ka sɛgɛsɛgɛli bonda camanba cɛci, tun bɛ i ko a bɛ sunɔgɔ.  
Jamanaɲɛmɔgɔ b’a dɔn, o bɛɛ kɔ, tuma min a k’a kumakan kɔrɔta walasa a ka tɛmɛ tɛgɛrɛfɔw kan.
Fiɲɛ wulila ni ka sanji na. 
Mɔgɔw, i n’a fɔ cɛ kelen, ye sanjiminɛnan bileman don u kan na, min tun dira u ma. 
Tile seginna ka na kɔrɔfɔ laban na, kasɔrɔ « Ɛntɛrinasiyonali » (dɔnkili) bɛ ka pɛrɛn, yanni ntuganw bilali ka kɛ ani fununbaraninw ɲɛ caman. 
A kɛtɔla ka bandari ncininw finifana, jama farala, mɔgɔw bɛɛ jɛtɔla ka Fasokanu dɔnkili da. 
Kamalennin san 25 dɔ, min ma son k’a tɔgɔ fɔ, ko ale nisɔndiyara n’a ɲɛnajɛ ye, k’a kɔrɔ kɛ ale ye Pariti tɔnden don nin y’a san kelen dama ye.   
Ne bɛ waso ni n bangeli ye an ka waati in na.   
A ko ten Azansi Faransi-Pɛrɛsi ma.     
Dugu jama jiidili teliman, min ma jateminɛ, nana ni gɛlaya ye sirabakan boli siratigɛw la.    
Babili saba ba kunna, o n’a ta bɛɛ, ka bɔ ba kininfɛbolo la ka dugu cɛmancɛ sɔrɔ, o ye ko gɛlɛnba ye.   
Hali ni magoɲɛnabɔliw dagayɔrɔba tɛ Bamakɔ, dugu cɛmancɛ, ba numanfɛbolo ye mara cakɛdaw sigiyɔrɔ ye.
Ba kininfɛbolo jama wajibiyalen bɛ ka ba tigɛ, wa, o ye ko gɛlɛnba ye sɔgɔma ka taa wula la.    
Kabini sɔgɔma nɛgɛkanɲɛ 6, hii bɛ kɛ Bamakɔ - Senu pankurujiginyɔrɔ sira kan.
Mɔgɔw tɔgɔlabolifɛnw, jamadonimobiliw, bolifɛn sen sabaw, takisiw, motow…, bɛ kegunya kɛ ka siraw bɔ u yɛrɛ ye.
O la, a ka kan cogo min, dimin – dimin bɛ ye a la. 
Sotarama bolila Lamini Jire ka fɔ la,
O ferekew ju bɛ sɔrɔ polisi dɔw ka jogojuguya fɛ, minnu, yann’u ka sirakanboli ɲɛnabɔ, bɛ wari de minɛ sira bolibagaw la.
Fahadi babili labɛnnen don ni sennamɔgɔ tɛmɛyɔrɔ ye.   
Nka, o tɛmɛyɔrɔ fana bɛ minɛ motobolilaw fɛ, n’u tɛ ɲɛnabocogo si to sennamɔgɔw bolo.   
Dugu cɛmancɛ lasɔrɔli ye yɛrɛɲini dan ye.   
Alu Tarawore, lafasalijɛkulu tɔnden, bolo, gɛlɛya kunw bɛ ɲɛfɔ Bamakɔ sirabakanboli la, fɛnw wɛrɛw cɛla, ni polisi dɔw jogo, siraw dɔgɔya, bolifɛn sen sabaw, mototakisiw ye.     
Ɲɛmɔgɔw ka kan ka ko dɔw kɛ ka sirabakanboli nɔgɔya.
a ko ten.
Kalaban-Kura ni Dabanaani ( dugu cɛmancɛ ) furancɛ bolili ye lɛrɛ kelen ni tila de kɛ an bolo.      
Aminata Goyita, fɛnkɛnɛfeerela Wonida sugufiyɛ la, b’o fɔ - fɔ ni dimin ye.
Polisi lasidan, Jakarija Jara, b’a jate ko : polisiw n’u ka magan bɛɛ sirabakanboli sariyaw labatoli kama, sira bolibaga dɔw b’a ɲini ka baara gɛlɛya u bolo.    
O bɛ wolo ɲagami na, waati dɔw la, sirabakanboli la.
Sirabakanboli falenfalenni, min dabɔlen bɛ ka sirabakanboli nɔgɔya Bamakɔ, n’a ta bɛɛ, ba kininfɛbolo sigibagaw bɛ gɛlɛyaw sɔrɔ tuma bɛɛ ka numanfɛbolo lasɔrɔ ani o kelen don fan dɔ o fana fɛ baarawuli ani baarajigin na.    
Babili wɛrɛ ba Joliba kan Bamakɔ, mago bɛ ka jɔ.   
Inza tarawore ( baraminɛkalanden )  -  Hamani Ɲangi kɔkɔrɔdonjɛkulu ye soronadon kɛ zuwɛnkalo tile 29 tɛmɛnen, kunnafonilajɛ dɔ senfɛ, a ka mɔgɔba lajɛyali kama, koɲɛ na, a fɔra min ma « diyagoya kafoɲɔgɔnɲini Mali basikɛti federason kɔnɔ ».     
A bɛ nkalon bisigikumaw kofɔ Hamani Ɲangi juguya la, o sira kelen fɛ, k’a ka kɔkɔrɔdon wulibali kɛ Kayi woloden ye.
Nin waati gɛlɛn kɔnɔ, an bɛ ka tɛmɛ min fɛ, ni siratigɛ bɛ yen, an ka ɲi min na bi, o kɔni ye Mali basikɛti de ye.        
An ye ŋanaw ye a jamakuluw siraw bɛɛ fɛ, ɲɛmɔgɔw ka bolodon fɛ, Hamani Ɲangi bɛ minnu cɛla.    
Ka tɛmɛ a kan, ka kɛ Mali basikɛti federason perezidan ye, ka tɛmɛ a kan, a kɛra Farikoloɲɛnajɛw minisiri ye, a dusulakow fɛ, nin Kayi woloden in ye Mali bandari sankɔrɔta kosɛbɛ, k’a fɔlɔ Afiriki dakun na ( FIBA Afiriki ), o kɔfɛ diɲɛ basikɛti cakɛda dakun bɛɛ sannada, FIBA Mɔni, na.    
A ka kan ni bilasirali ye, k’a kɔkɔrɔdon.    
Yusufu Sidibe, Hamani Ɲangi kɔkɔrɔdonjɛkulu mɔgɔ dɔ, y’o soronadon. 
A ka fɔw la, ni Hamani Ɲangi bɛ gɛlɛya la, Kayi bɛɛ de bɛ gɛlɛya la, o kelen don Mali bolo ani Afirirki bɛɛ.    
K’a da a kan, a y’o fara a kan, Mali de bɛ ka jira bi, bolonkɔni jɔlen don Mali de la ani Afiriki fana de bɛ k’a ja latiɲɛnen ye nin bisigikumaw fɛ.     
Bisigikumaw, k’a da a kan an bɛ sɛgɛsɛgɛli danfaralenw jaabiw makɔnɔni na, mara taw ani kiri taw.     
Yeelen bɛɛ ka da nin bisigikumaw kan walasa tiɲɛ na bange.
Yusufu Sidibe y’o kɔkɔrɔdon.    
Seereya caman wɛrɛw kɔfɛ Mali basikɛti federason perezidan kɔrɔ kan, lajɛ kumakɛla, Nbayi Kɔnte, ye Malidenw wele u k’u bolo don nin koɲɛ in kɔrɔ walasa ka Hamani Ɲangi ka jɛlenya da kɛnɛ kan.    
Burama Kamara  -  O dusukunnako de don, min bɛ baroda mɔgɔw la sisan, k’a da Minisiriɲɛmɔgɔ kura, Sogɛli K. Mayiga, ka taama kan ka taa bɔ Minisiriɲɛmɔgɔ binnen, Dɔgɔtɔrɔ Bubu Sise ye.    
A mɔgɔw ma Sogɛli ka nin latigɛ, ka Bubu Sise kunbɛn, faamuya ka ɲɛ.   
A mɔgɔw b’a jate ko Sogɛli, ale yɛrɛ, de ye bolonkɔni jɔ, waati bɛɛ, Bubu ka marakɛcogo jugu la ani hali k’a kɛlɛ fo k’a wuli ka bɔ fanga la.     
A ma se ka ɲɔgɔn kɛlɛ a koɲɛ la, olu bolo, Sogɛli mago ma jɔ abada Bubu ka ladilikanw la.   
Olu kɔni b’a miiri ko kunfɛtaa dama de don.    
U tigɛlen don a kan ko nin taama in tun kun ye dɔrɔn k’i ɲagarilabɔ Bubu la, n’o tɛ, foyi wɛrɛ.     
Mɔgɔ tun bɛ se hali k’a lakɔlɔsi ɲɔgɔnkunbɛn jaw kan ko Sogɛli tun bɛ k’i jija ka bɔ mɔgɔbonyala fɛ ani ka kɛ sanga la, a mɔgɔ dɔ y’o ɲɛfɔ.     
Nka a baroda la, u bɛɛ bɛ miiri ko Minisriɲɛmɔgɔ ka kan ka nin tulonw jɔ walasa k’i kɛ baara kan teliya la, bawo, waati caman ma to a bolo tuguni.    
Ibarahuma Njayi  -  Fɛnw ko don janko i ko sogo, tulu, sukaro, nɔnɔ, malo.     
Kabini waati la, an bɛ ka dɔ farali teliman ye magoɲɛfɛn fɔlɔ dɔw sɔngɔ kan Mali sugufiyɛ kan.      
K’o kɛ, gɔfɛrɛnaman ka maganw bɛɛ kɔ ka magoɲɛdumunifɛn fɔlɔw sɔngɔ basigi ani k’u sigi ka ɲɛ walasa Maliden sannikɛlaw ka fɛnw sɔrɔ, minnu bɛ dun ka caya, sɔngɔ la, mɔgɔw bɛ se minnu kɔrɔ, n’i dɛmɛkɛwaari dali ye kan.        
Nk’o n’a ta bɛɛ jagokɛla sariyasɔsɔla dɔw b’u yɛrɛ bila ka dɔ fara u ka sɔngɔ kan.   
K’a ɲɛsin o cogoya o ma, kumaleselisɛbɛn dɔ kɔnɔ, min labɔra dɔgɔkun tɛmɛnen kɔnɔ, gɔfɛrɛnaman b’a gɛlɛya ka jama hakililatigɛ, ka tɛmɛ DEZESESE fɛ, k’ale bɛ ka baara bilabali kɛ a ka sannikɛse makaranni kama.   
O cogo de la, fɛn dɔw, minnu bɛ dun ka caya, sɔngɔw sigira k’u danw fɔ, a y’o kunnafoni di.
A kumalaselisɛbɛn ka fɔ la, o sɔngɔ jiralenw k’u danw sigi, minnu bɛ waleya jamana dugukolo fan bɛɛ fɛ, bonyali ye wajibiya ye bɛɛ ma.   
O sɔngɔw waleyali kɔlɔsili kama, DEZESESE ka kumalaselisɛbɛn bɛ sannikɛlaw ladɔnniya k’a ka baarakɛkulu kɔlɔsilikɛlaw bɛ kɛnɛ kan, yaasa k’u lakana ka sin damatɛmɛw ma, minnu sirilen don jago yuruguyurugu walew la.        
Gɔfɛrɛnaman ka o magan, min bɔra sɔngɔw kannabilali taabolo sigilen kɔnɔ sariyasɛbɛnw fɛ, minnu bɛ jago ɲɛnabɔ Mali jamana kɔnɔ, ka kan ka fɔ ka bɛn sen ma, a y’o ɲɛfɔ.   
Yann’a ka sannikɛlaw wele k’a sariyasɔsɔlaw bɛɛ kofɔ Jago, Magoɲɛfɛnsɔrɔ ani Ɲɔgɔnfadenya Ɲɛmɔgɔyasoba ka baaradaw ye.
A. ƐMU. Ture  -  Perezidan Emaniyɛli Makoron ye bagabagali kɛ k’a bɛna bɔ Mali la n’a ka kɛlɛdenkuluw ye.   
Fo k’a bɔ a la ko kanseereda ka girin k’a waleya.   
O de bɛ lakodɔn ntɛnɛndon tɛmɛnen kumaɲɔgɔnya la Kolonɛli Asimi Goyita ni Faransi ciden kɛrɛnkɛrɛnnenw cɛ.   
Makoronadi daɲɛ ( walima waati dɔ la makoronneri wali makoroneri ) ye politiki daɲɛkura ye, min bɛ fɔ ka politikimɔgɔ ani Faransi Jamana perezidan Emaniyɛli Makoron ka kumalabɛnnenw sugu caman mankutu, kɛrɛnkɛrɛnnenya la, kumasen ncininw da sera minnu ma forobakumafɔw senfɛ.    
Mali cɛmancɛlafanga perezidan Kolonɛli Asimi Goyita filɛ ka makoronadi
dɔw  lasɔrɔ.
O cogo de la, mɛkalo tile 24 laban fangalako kɔfɛ Mali la, Faransi perezidan, Emaniyhɛli Makoron tun seginna a ka laɲini kan ka Barikani sɔrɔdasiw sama ka bɔ jamana kɔnɔ.    
Kumaɲɔgɔnya dɔ kɔnɔ Zurunali di dimansi ( ZIDEDE ) la, Faransi perezidan tun y’a sɛmɛntiya ko Faransi bɛna a ka kɛlɛdenkuluw sama ka bɔ ni Mali tara silamɛya kanagɛlɛya « sira kan », fangadafiri filanan kɔfɛ jamana kɔnɔ, kalo kɔnɔntɔn kɔnɔ.    
Faransi, ni cɛ 5 100 hakɛ ye Barikani kɔnɔ, bɛ ka Mali kɔkɔrɔdon, min ɲɛsinnen don kabini san 2012 jihadikɛ gunni ma jamana kɛɲɛka fɛ ani min ye jamana firi lakanako gɛlɛya kɔnɔ, yann’a ka walankata jamana cɛmancɛ la.   
Ani Makoron, i n’a fɔ IE, ye « fangadafiri, sɔn tɛ se ka kɛ min ma » kofɔ, perezidan Ba Ndawo ani minisiriɲɛgɔ Mukutari Wani minɛni kɔfɛ.   
Sɔn tɛ se ka kɛ min ma ?   
An ka tɛmɛ !    
Fo k’a bɔ a la ko ntɛnɛndon tɛmɛnen, i n’a fɔ Mali cɛkunba kura ka jamanabaara « tiwiti » fɔlɔ b’a sɛmɛntiya cogo min, Emaniyɛli Makoron ye cidenkulu wuli ka na Asimi Goyita filɛ.    
Ntɛnɛndon, n ye Makoron ka ciden kɛrɛnkɛrɛnnen dɔw, Faranki Parisi ani Amirali Zan Filipi Rolan, bisimila.
An ye kumafalen kɛ cɛsirikow kan, minnu sirilen don kɛlɛ la ka sin jatigɛwale ma ani Sahɛli basigi,    
mɔgɔ b’o kalan Kuluba masaso waatilaluwanse ka tiwiti kɔnɔ.   
Mɔgɔ bɛ se k’i yɛrɛ ɲininka, o la, ni makoronadiw bɛ se ka kɛ tulonninw ye walasa ka bagabaga kɛ.     
N’o tɛ, cogo di Elize masaso luwanse bɛ se ka ciden kɛrɛnkɛrɛnnenw bila teliya la tan, ka na mɔgɔ fanfɛ, min ye ko kɛ, a tɛ kalo kelen bɔ,
sɔn tɛ se ka kɛ min ma.    
Makoron y’a masurunnamɔgɔw bila k’a fɔ Asima Goyita ye k’ale diminnen don wa ?     
Misali la, walasa, laala, k’a hakilijigin kumasenw na, i n’a fɔ nin ɲɔgɔnnaw.
« Mali perezidan Ba Ndawo ye, min tun gologɛlɛyalen don danbɔli la fanga ani jihadikɛlaw cɛ, n tun y’a fɔ,    
‘ Simalamɛya kanagɛlɛn Mali la n’anw ka sɔrɔdasiw ye yen ?    
 Abada, o tɛ kɛ diɲɛ na ‘  bi, o laɲiniko bɛ Mali la. 
N’a taara o sira kan, n na n sama ka bɔ ».   
Faransi jamanaɲɛmɔgɔ tun y’a sɛmɛntiya k’a ye « ci latɛmɛ » Afiriki tilebinyanfan ɲɛmɔgɔw ye, k’ale « tɛna to jamana kɛrɛ la, demokarasi halalaya ani cɛmancɛlafanga tɛ yɔrɔ min na bilen ».        
A bɛ hakilijigin kɛ k’a y’a fɔ kabini san saba « Lakana Lajɛ caman kɔnɔ, ko an ka kan ka miiri bɔli la ».     
Munna Makoron, min tun t’a fɛ ka to jamana kɔnɔ, min balilen don demokarasi halalaya la, 
b’i sennateliya nin cogo la, ka nin ɲɔgɔnna ciden jɔyɔrɔtigibaw, i n’a fɔ, Faranki Parisi ani Amirali zan Filipi Rolan bila ka na yen ?   
Pari bɛ ka siran mun de ɲɛ ?          
A ka taali la walima a ka bagabagali la ka bɔ jamana na, a sirilen don min na, cogo la, min tɛ se ka bila.                
A bɛ kɛ mɔgɔ ɲɛkɔrɔ, i ko Pari bɛ fɛ ka danni kɛ fo ka se tan ma, yann’a b’a walisiw cɛ.      
W’a k’a to danni na, Makoron ɲɛ b’a la k’an bɛ ka gɛrɛ 8 walima 9 na.    
Kasɔrɔ Asimi Goyita tolen don halibi mankun ani basigi la.     
ani ɲinɛ kana kɛ k’a bila kun na ko mɔgɔ si kelen tɛ dugukolo kɔ kan ɲɛ tɛ min kɔ, hali a mana kɛ… teri walima jɛɲɔgɔn bɛɛ la ɲuman ye ! 
Birino D SEGEBEJI  -  Ka kalanfɛɛrɛ dɛmɛnigafe labɛn, ɲɛsigili ani kɛlɛ kalan, k’a ɲɛsin waati yɛlɛma ma, tile 10 kalanbulon laɲini filɛ, min bɛ ka kɛ Segu.    
Mɔgɔ bi saba hakɛ, minnu bɔra Segu Kalanɲɛmɔgɔyaso, Jamana Kalan baaradaba cɛmancɛcakɛdaw ani  cakɛda cɛmabɔlenw, Sannakalanyɔrɔ ani Dɔnniɲininiw la, sen bɛ nin kalanbulon na, min kɔkɔrɔdonnen don Inɛsiko fɛ.    
Yiriwali kuntaala jan laɲini hakilila kɔnɔ, Mali Jamana gɔfɛrɛnaman ye Porodɛki sɛrɛ filanan ta, min kolo bɛ tugu kalan ɲuman sɔrɔli taaɲɛ dafɛ ani bɛɛ sen bɛ min na, bɛɛ ye.       
Jamana Kalanko minisiriso, ni Inɛsiko ka dɛmɛ, ye baaraboloda belebele dabɔ kalan kɔnɔko falenni, kalanfɛɛrɛminɛnw dilanni ani a baarakɛbagaw degelikalan kama, k’a siri ɲɛsigili ani kɛlɛ kalan na, k’a ɲɛsin waati yɛlɛmaw ma.  
Kalansenbolow suganli kɔfɛ, nin kalanbulon b’a ɲini ka kɛ kɛnɛ yɛrɛ-yɛrɛ ye kalanfɛɛrɛ dɛmɛnigafe dilanni kama, yaasa ka kɛcogoya ɲumanw faamu ani k’u waleya, walasa ka degebagaw kɛ lasigidenw ye kɛlɛ la ka sin waati yɛlɛma ma.    
Nin tile 10 kalanbulon bɛ bila baarabolodali hukumu kɔnɔ ka kalan taabolo kologɛlɛyali yakubaya, i ko ɲɛsikili ani kɛlɛ kɛcogoya wɛrɛ, ka sin waati yɛlɛmaw ma.   
Nin baarabolodali lahawuta laɲini bakuruba ye, ka tɛmɛ kalasen bolodalenw fɛ lakɔlisow la, ka lamini sigi, min kɔnɔ denmisɛnw na se ka ko dege walasa ka jogow ta, minnu ka fisa ɲɛsigili ani kɛlɛ ma, ka sin waati yɛlɛma an’a kɔlɔlɔ ma.    
A ka baaradayɛlɛ kɔrɔfɔ kɔnɔ, Jamana kalan minisiriso sekeretɛri zenerali tɔgɔlamɔgɔ ye wele kɔni bila mɔgɔw ma, minnu tun b’a kɛnɛ kan, ka wulikajɔ kɛ ka nin dilanni baara kɛ ka ɲɛ. 
O dɛmɛnigafe ka kan ka kɛ fɛn ye, min labaara ka di an’a laɲiniw bɛna kɛ ka kɛlɛ daminɛ ani k’a kɛ taabolo cogoya la, ka sin nɔkunw ma, minnu sirilen don waati yɛlɛmaw na, ka tɛmɛ kalan fɛ kalansow kɔnɔ. 
A y’a kuncɛ ten.   
Madamu Diko Umu Diko Inɛsiko ka jatew ani banakɔlaw dɔnniw kalansen bolodalenw baara bɛ min bolo, y’a fanga digi Inɛsiko ka bilasirali kan Mali gɔfɛrɛnaman kɛrɛfɛ a ka kɛlɛ waleyaw la ka sin waati yɛlɛma ma, min bɛ diɲɛ bɛɛ bagabaga.     
Alibɛri Kalanbiri  -  Kunnafonilasigiden min bɛ Segu.    A labɛnnen zuwɛnkalo tile 24 ka se 27 la, Denmisɛnw ani farikoloɲɛnajɛ taaɲɛ tɔn ( APEZIYƐSI ) fɛ,  jamanaw cɛ ɲɔgɔnyeba farikoloɲɛnajɛ kan, tako 5nan, bilalen farikoloɲɛnajɛ,  
yiriwali, bɛn ani jɛkasigi ɲuman ko kolomayɔrɔw masalakun kɔnɔ. 
ani n’a ye federasonw ani tɔn danfaralenw fara ɲɔgɔn kan, y’a ka lahiduw bɛɛ bɔ u sira fɛ.    
A bilalen Cɛmancɛlafanga Perezidan, Jamanakuntigi, Kolonɛli Asimi Goyita ka ɲɛmɔgɔya kɔnɔ ani k’a denfaya di Denmisɛnw ani farikoloɲɛnajɛw minisiri, jamanadenyakalan ani fasodenya jɔli bɛ min bolo, Mosa Agi Atahɛri ma, Jamanaw cɛ Ɲɔgɔnyeba farikoloɲɛnajɛ kan, tako 5nan, min kɛra k’a ta zuwɛnkalo tile 24 ka se 27 ma san 2021, ye jamana farikoloɲɛnajɛw federasonw ani tɔnw 
kulɔbuw, santiriw ani dozow caman fara ɲɔgɔn kan,  
Bamakɔ, farikoloɲɛnajɛ ko kolomayɔrɔw masalakun dafɛ.   
Ɲinan, o ɲɔgɔnyeba taamasiyɛnna waleyaw caman fɛ, i n’a fɔ
basikɛti 3 X 3 ɲɔgɔnkunbɛnw, Marakaɲa, ntolatan sankɔrɔtalen dɔ, kɛlɛladege sekow, farikoloɲɛnajɛw federasonw ani tɔnw ka fɛnjiraliw, yaala ka ga kɔnɔna labɛnnenw lajɛ, kumalasigibaw masalakun danfaralenw kan, degelikalanw, kɛlɛladege sekow su, bɛn kalamɔɲɔ tali Kulukɔrɔ marabolo kɔnɔ, ɲɔgɔnbɛn ni Ɲamana denmisɛn wulilenw ye ka bɔ u sigiyɔrɔw la.     
A daminɛnen ni farikoloɲɛnajɛw federasonw ani tɔnw ka kululataama ye, ɲɔgɔnyeba in dayɛlɛliɲɛnajɛ, jumadon zuwɛnkalo tile 24, Salamatu Mayiga farikoloɲɛnajɛw masaso la, kɔrɔcɛli kɛra, ka bɛn u kelenkelenna ta ma, ni Komini 4nan mɛri ani jamanaw cɛ ɲɔgɔnyeba farikoloɲɛnajɛ kan ( FISI ), kolatilennamuso, Mmu Si Aminata Maku Tarawore ka dantigɛliw ye.    
Mmu Si bolo, farikoloɲɛnajɛ tolen bɛ minɛnkɔrɔtalan ye, jɔda bɛ min na, mɔgɔ bɛ degeli kɛ min kosɔn don n’a dugujɛ, dakun bɛɛ la, laada ta ani diinɛ ta.    
Ko nin ɲɔgɔnyeba laɲini ye ka hakilijakabɔ, kolaɲagaliw, ani kumafalenw kɛnɛ sigi nɔgɔyadaw kan , minnu bɛ di farikoloɲɛnajɛ fɛ, Mali sɔrɔko ani hadamadenya jiidili taabolo la.    
A ka fɔ la, FISI ye jamanaw cɛ ɲɔgɔnsɔrɔyɔrɔ ye Mali la, min bɛ bila APEZEYƐSI ka waleyaw fɛɛrɛkow baarabolodali kɔnɔ, min cɛsiriko ye ka kalan ɲuman sɔrɔli nɔgɔya, ka na ni furakɛli ɲumanw ye ani ka bɛn nkuntaala jan fisaya, yaasa ka saratiw la ɲumanw sigi Diɲɛtɔnba ka Yiriwali Kuntaala Jan Laɲiniw ( ODEDE ) sɔrɔli kama.    
FISI kolatilennamuso ka kɔrɔfɔ, min ye dusukun kamikami, kɔfɛ, jama garijigɛ donna kɛlɛladege seko dɔw kɛcogoyaw jirali la, ɲɔgɔnyeba jɛɲɔgɔn danfaralenw i n’a fɔ OYƐMƐSI, INƐSIKO, INISWƐFU adw. ka dantigɛliw dara minnu kan.    
FISI ka nin tako 5nan daminɛkan « karawu » dira Denmisɛnw ani farikoloɲɛnajɛw minisiri, jamanadenyakalan ani fasodenya jɔli bɛ min bolo, Mosa Agi Atahɛri fɛ 
O min bɛn’a fɔ ko nin ɲɔgɔnyeba ye hakilila cɛɲi ye nin waati siratigɛ la, an ka jamana bɛ min kɔnɔ, bawo a bɛ se bɛn hakilila ma farikoloɲɛnajɛ fɛ, a kɛtɔla ka koɲɛnabɔcogow kɛnɛmanw ani ko lakurayalanw kiimɛ, k’a dajira a waleyabagaw la, yaasa ka farikoloɲɛnajɛ kɛ bɛn lataamaminɛn yɛrɛyɛrɛ ye, min ɲininen don kosɛbɛ Mali denw bɛɛ fɛ.       
O de kosɔn, a ye ɲɔgɔnyeba latigɛbagaw fo, janko Mmu Si Aminata Maku Tarawore.
Minisiri Agi Atahɛri ka fɔ la, nin tako in bɛna yecogoya di farikoloɲɛnajɛ wulikajɔ kɛbagaw ma, janko farikoloɲɛnajɛw federasonw ani tɔnw.
Ko kɛ k’a da a kan a bɛna dɛmɛ don farikoloɲɛnajɛ jogoɲumanw taaɲɛ la an’a bɛn’a jira danaya bɛ se ka da denmisɛnw kan an’u ka ko lakurayaliw farikoloɲɛnajɛ siratigɛ la.    
A ɲɔgɔnkunbɛnw danfaralenw senfɛ, basikɛti 3 s 3 kunbɛnw la, minnu finaliw tanna Lafiyabugu Sabatɛrɛn na, musow ta fan na, Bamakɔ bilenmanw sera Komoni 4nan tɔn na ni jaabi sɔrɔlen 13 – 6 ye.
Cɛw ta fan na, Bamakɔ Ɛsitadi maliyɛn y’i cooko  8 – 7 Falajɛ tɔn ɲɛkɔrɔ.    
Ntolatan sankɔrɔtalen, min ye APEZIYƐSI ani Minisima Cɛkiw ka sɔrɔdasikuluw bila ɲɔgɔn na, o ye sɔrɔdasiw ka sebaaga ye APEZIYƐSI kan ( 5 – 2 ).    
K’a jate ko,  nin jamanaw cɛ ɲɔgɔnyeba farikoloɲɛnajɛ kan, tako 5nan in ye farikoloɲɛnajɛ mɔgɔba caman fara ɲɔgɔn kan, jamana taw ani diɲɛ taw, farikoloɲɛnajɛkɛla kɔrɔw, kumalasigila faamuyalenw bɛ minnu na, dɔwɛrɛw cɛla.     
Safiyatu Kulibali fɛ  -   Fɔkabɛn ciw cɛla, minnu kɛra kalo laban ninnu na, Konowari perezidan ni mɔgɔ cɛ, min kɔnna a ɲɛ, kelen tora makun kɔnɔ.     
Mali minisiriɲɛmɔgɔ kɔrɔ ta, ale ni cɛ min bɛ Afiriki tɔgɔ la Ɛri Faransi la.
Konowari perezidansigikalata laban senfɛ, ɔkutɔburukalo tile 31 san 2020, min ye Alasani Watara sigilen ye kokura, saratiwaati tako sabanan kama, min sɔsɔra fanga sinamatɔnw fɛ, Sumeyulu Bubeyi Mayiga tun bɛ Saheli ni Sahara Jamanaw jamajɛkulu filɛlikɛcidenkulu ɲɛmɔgɔya la.    
Kalafili kɔfɛ, Mali minisiriɲɛmɔgɔ kɔrɔ bisimilala Konowari perezidan fɛ, Abijan.    
Kunnafoniw ka fɔ la, cɛ fila ninnu ye jamana bɛnɲini, min ka kan ka kɛ ka ɲɛ, kuma fɔ, sisan min ADO tun sigira kokura, ani o tuma k’a to Loran Bagibo ka seginni ka kɛ, o min hakililaw ka kan ka ɲini k’u dɔn.   
Pari ni Birikisɛli cɛ.   A kumafalen senfɛ, hakilila bangera, min ka fɔ la Sumeyulu Bubeyi Mayiga tun bɛna se ka bila o baara la.   
Ka kɔn o ɲɛ, ADO tun kumana ni Maki Sali ani Mahamadu Isufu ye, ani mɔgɔ wɛrɛw.     
N’a ma kɛ ko gɔfɛrɛnaman kuntigi kɔrɔ ni Bagibo ( a ni min tun sen bɛ Ɛntɛrinasiyonali sosiyalisiti ɲɔgɔnsɔrɔyɔrɔ kelenw la ) bolo tɛ ɲɔgɔn bolo tuguni kabini san tan hakɛ.    
O tuma de la, Geyi Delebereli tɔgɔ fɔra tulow kɔrɔ, janko Hamɛdi Bagayoko fɛ, Konowari minisiriɲɛmɔgɔ kɔrɔ, min fatura marisikalo tile 10.    
Kɔkankow ɲɛmɔgɔ kɔrɔ, Ɛri Faransi ka Afiriki – diɲɛ kɔrɔnseleke cɛmancɛyanfan ɲɛmɔgoyaso la, ye gundolaciw caman kɛ bangu kan.   
Nafa fila b’a la.
Bubeyi terikɛ kɔrɔ.
A ka surun fana Bagibo la, a tun bɛ taa bɔ o min ye tuma min na o tun bɛ bolo la Lahayi, ani kɔfɛ Birikisɛli, yɔrɔ min na perezidan kɔrɔ tun sigira saratilakannabila la.    
Nowanburukalo tile 9, Delebereli taara Birikisɛli.    
A ye Bagibo tulo lasɔmi se la ka fɔkabɛn dɔ kɛ, ale ni Maliden ɲɛmɔgɔ.    
Perezidan kɔrɔ ka jaabi,
Gɛlɛya si t’a la, a tun labɛnnen don k’u bisimila.   
« Mama Wudi » ye jaabi di, ko tajurusaraw ŋaniya si tun t’ale kɔnɔ. Nowanburukalo tile 11, Delebereli nana jamanakuntigi kɔrɔ filɛ tuguni, nin sen, a ni Sumeyulu Bubeyi Mayiga bɛ ɲɔgɔn fɛ
Cɛmamɔgɔ fila y’a ɲɛfɔ Bagibo ye ko Alasani Watara tun labɛnnen don k’a lana jamana bɛnɲini kama.    
Mama Wudi y’u jaabi ko ŋaniya si t’ale kɔnɔ ka tajujrusaraw kɛ ani k’ale ni perezidan tun bɛ hakilila kelen kan.      
Kumaɲɔgɔnya labanw.   Nin ɲɔgɔnye fɔlɔ kɔfɛ, Sumeyulu Bubeyi Mayiga y’a kɔmasegin kɛ Alasani Watara ye, min ye dusu don a la, a ka tɛmɛ a ka gundolafɔkabɛn fɛ.     
Kalo minnu dara o kan, Geyi Delebereli taara Birikisɛli siɲɛ fila walasa ka kuma ni Bagibo ye.         
Marisikalo tile 31, jamanakuntigi kɔrɔ labilalen pewu Diɲɛ Kiribulon ( SEPEYI ) fɛ.
Zuwɛnkalo tile 9, Delebereli seginna siɲɛ laban na Bagibo fɛ, nin sen, a ni Sumeyulu Bubeyi Mayiga bɛ ɲɔgɔn fɛ 
Kuma gɛlɛmanyɔrɔw la, ɲɔgɔnsɔsɔw kɛra minnu kan tile damadɔ tuguni ka kɔn ɲɛmɔgɔ kɔrɔ seginni ɲɛ Abijan, zuwɛnkalo tile  17,      
a ka warimaraso warimarayɔrɔ dagerenni wulili, a kɔlɔsilibaka kɔrɔ, Kolonɛli Nɔribɛri Kuwasi Duwa seginni a ma, a ka masurunnalakanabaga mɔgɔ tan tali ani waatilasiso, yann’a bɛna sigi soɲumanba min kɔnɔ Kokodi baaraw ka ban, tun b’olu la.    
Zeni Afiriki fɛ  -  Kululantolatanw dakun kɔfɛ,  Jamana cɛw ka ŋanaɲini ntolatan dakun filanan ani laban bɛna daminɛ zuwɛnkalo tile 24 nata ni sebaga naani ka ɲɔgɔnkunbɛnw tile fɔlɔ ye.     
O tɔnnaaniŋanaɲini ncinin laban na, ntolatantɔn min ka kuruw faralen ɲɔgɔn kan mana caya bɛɛ ta ye, o bɛna ta ka kɛ Mali ŋana ye.    
Mali ŋana kura bɛna dɔn zuluyekalo tile 14, Karedasi tile 6nan ani laban fɔfɛ.   
Karedasi min  bɛna tan ntolatantɔn 4 fɛ, minnu bɛna ɲɔgɔn kunbɛn taali ani seginni na, ntolatan 6 mumɛ na.   
Ŋanaya tɔgɔtigiya b’ale min bolo, Bamakɔ Ɛsitadi maliyɛn bɛna baara sɔrɔ AYƐSI Ereyali ( kulu A 2nan ), Joliba ASE ani Ɲarela Ɔnzi Kereyatɛri ɲɛkɔrɔ, minnu tilala, k’a bɛn u kelenkelenna ma, kulu B 1ɔlɔ ani 2nan jɔyɔrɔ la, walasa k’u ka karedasi seebagaya sɛbɛnfuranin don ba la.     
O kɔrɔ ye ko nin ŋanaɲini dakun laban in bɛna tan k’a jija tɔn 4 bɛɛ la ɲuman fɛ kuluntolatan dakun na.   
Karedasi tile fɔlɔ senfɛ, bonya bɛna da tɔn kɔrɔ, ŋanaya tɔgɔtigiya bɛ min bolo, Ɛsitadi maliyɛn,    
ka bara dayɛlɛn ka ɲɛsin kulu B 2nan ma, Ɲarela Ɔnzi Kereyatɛri.   
O kɔfɛ, mɔgɔw bɛna ɲɔgɔnsɔrɔ ye Joliba ani AYƐSI Ereyali cɛ.    
Ni nin tɔn naani bɛna kɛlɛ jugu wuli ɲɔgɔn na ŋanaya tɔgɔtigiya nɔfɛ, 4 wɛrɛw bɛna bila ka wulikajɔ kɛ walasa u ka se k’u yɛrɛ sɔrɔ jamana ntolatantɔn tɔgɔtigiw cɛla.        
Olu ye IYƐSI Buguni, KASI ( Seware ), Kulukɔrɔ AYƐSI Ɲanan ani Gawo Soni ASE.     
U kɛlen ka tila, ka bɛn u kelenkelenna ma, u ka kulu jɔyɔrɔ labanw fila ma, minnu bɛ na ni lajiginni, nin tɔn naani de lajiginna ka na tigɛda filanan na.   
K’a kɛ i ko bɛɛ n’a haminankow.
Alasani SISUMA.    
Kululantolatanw kulusigi labanw
Kulu A.              1 – Ɛsitadi maliyɛn :   
K 11, nk 18, s 2, f 5, g 11, cd 10, ct 37,   -27.    KARADASI BAARABOLODA :
Alamisa, zuwɛn tile 24, Tile fɔlɔ : Ɛsitadi maliyɛn – Ɔnzi Kereyatɛri, (nɛgɛkanɲɛ tan ni wɔɔrɔ tɛmɛnen ni miniti bi saba ye) n16, tm30 ; joliba – AYƐSI Ereyali, n18, tm30 ye. Tarata, zuwɛn tile 30, Tile filanan : Ɔnzi Kereyatɛri – Joliba, n16, tm30 ye ; AYƐSI Ereyali – Ɛsitadi maliyɛn, n18, tm30 ye. Sibiri, zuluye tile 3, Tila sabanan : Joliba – Ɛsitadi maliyɛn n16, tm30 ye ; Ɔnzi kereyatɛri – AYƐSIb Ereyali, n18, tm30 ye. Tile naaninan : Tarata zuluye tile 6 : AYƐSI Ereyali – Joliba, n16, tm30 ye ; Ɔnzi Kereyatɛri – Ɛsitadi maliyɛn, n18, tm30 ye. Sibiri, zuluye tile 10 : Tile duurunan : Ɛsitadi maliyɛ - AYƐSI Ereyali, n16, tm30 ye ; Joliba – Ɔnzi Kereyatɛri, n18, tm30 ye. Tarata zuluye tile14 : Tile wɔɔrɔnan : Ɛsitadi maliyɛn – Joliba n16, tm30 ye ; AYƐSI Ereyali – Ɔnzi kereyatɛri, n18, tm30 ye.
Maloya firila muso kan, min tun y’i kale tilennenya la a cɛ ye fo ka taa se a ka don labanw ma. Nɛgɛjuruwelekan dɔ su dugutila fɛ tun y’a ka furu dagakolonci. 
Yɔrɔnin kelen, ni ni kɛnɛya n’a dafalen wulikajɔ dɔ ye, Sanba tun wulila, k’i pan ka bɔ a ka dilan magaman kan ni ka girin ka taa dukɛnɛ na. 
Sufɛ, a dɛsɛlenba sɛgɛn bolo, a tun bɛ sunɔgɔ tannifilafili la, min tun bɛ tigɛ-tigɛ ni lakununniw ye a furumuso ŋunankanw an’a kasikanw fɛ.    
Kaja musomisɛnnin ka kɔnɔgan na, dabaliban kutu ɲɛ kelen tun b’i fara o kan.
Cogo di Sidi mɔgɔ kuntan in sɔnna ka telefɔni ci su dugutila in na kasɔrɔ ale sɛɛnɛnen bɛ a cɛ kɛrɛfɛ, o min nana ka bɔ jamana kɛɲɛka fɛ ? Fo bɔnɛ tun ka kɛ ka damandingɛ dogolen dɔw sen hadamadenya kɔnɔ.     
Diɲɛ tun bɛ jogojugu dɔw, nege cɛjugu dɔw bange.
Yɛrɛyɛrɛ misɛnnin dɔ tun tɛmɛna musonin farikolo bɛɛ fɛ, waati min na a ka bolokɔnɔtelefɔni tun bɛ ka kasi. K’o bɛɛ bɔ yen, telefoninakumafalen den kelen tun ma tɛmɛ furumuso in kan.
A tun ye ɲankata da kunkolosɛmɛ kan, walasa ka labɛncogo dɔ sɔrɔ, min tun bɛ bɛn.    
Ka fɛn dɔ dilan, ka nkalon tigɛ walasa ka kafurusira kisi, ka danaya to a nɔ na, o tun tɛ, a ɲɛ na, a dama kojugu ye.
Kamanagan su.    Foyi tun tɛ Kaja bolo ka ɲɛsin ko sudabali ma.    
A bɛ mun ɲɛ k’i ka waati ani galabu latiɲɛ ka daɲɛw ɲini minnu bɛ na ni bɛn ye.     
Fɛn min tɛ delinanko ye ale fɛ, su dugutila seli janw, a laban tun b’a jate k’olu minnu tɛ bɔli kɛ ka jigi fa kokura ko kabako ka kɛ.   
Lɛrɛw tun bɛ tɛmɛ-tɛmɛ ka taa a fɛ, kamanagan tun bɛ bonya ka taa a fɛ. 
An’a ŋaniya, ka boli ka bɔ a ka furuso la, tun bɛ fanga sɔrɔ kosɛbɛ.
Ko jugu de tun y’o ye, min ka kan ka tɛmɛ ni k’i jɔ a cɛ ɲɛ kɛnɛ kan, min tilalen don a la kaban.
A tun bɛna labɔ maloya fɛ musokulu lakaletaɲininaw cɛla, a ka jogofuguya bɛna diya minnu ye. 
Kaja tun bɛ k’a ka kabako kokɛta jɔ da kelennabila dafalen kɔnɔ ani a ka bon dibi jugu la.    
A cɛ tun tɛ kɛ yen waati jan minnu kɔnɔ, fo a tun ka diya dɔ sɔrɔ gundo la.     
Wa muso yecogo ɲuman jukɔrɔ, diɲɛnatigɛ ye min ladiya, laafulenya tun ka bon jogojuguya la.
A kɛlen ka mɛɛn k’i sigi a kelen na, a n’a ka cɛmanin, so ncinin kɔnɔ, min bilala a ka bolo kan, a tun tɛ se k’a yɛrɛ minɛ nege la ka cɛ sɔrɔ a kɛrɛfɛ.    
Ka wuli sɔgɔmada fɛ tun ye kunnasiriko yɛrɛ-yɛrɛ ye, n’a y’i miiri k’a ka kan ka tile bɛɛ kɛ so. 
A cɛ tun tɛ na ni siɲɛ fila walima saba tɛ san kɔnɔ.    
Dimin kuru tun maralen don Kaja kɔnɔ, ni k’a ninaban.     
Wari ka kabakokɛ.   Danfɛn tigɛko cɛɲi, min yecogo ɲuman tun bɛ hakili lataa npogotiginin na ka tɛmɛ musomisɛnnin kan, o miiri tun bɛ taa jɛɲɔgɔnyaɲiniw na, minnu tɛ furu kɔnɔ.    
Wari, min tun bɛ sɔrɔ kamalentigɛw la, tun bɛ se ka na ni kabakoyaw ye.    
Kɔrisaziw, zipuw, simisininw ani ɔrɔbu cɛɲumanbaw tun bɛ na dɔ fara a donfiniw kan, minnu tun ka ca kaban.      
Joona joona, nɛnw tun bɛ ka labila.
Tɛmɛsennajɛɲɔgɔnw hakɛ tun bɛ caya teliya la, i ko a ka finidontaw ta ɲɔgɔnna. 
O min tun bɛ ye yecogo juguba la kin kɔnɔ.    
San fila nana tɛmɛ, fɛn bɛɛ tun bɛ ka sɔmiw bange cɛ la, min bɛ yɔrɔ jan na, n’a masurunnamɔgɔw tun b’a ladɔnniya Kaja falenni na pewu. Fɛn bɛɛ tun bɛ na ni bisigi ye tɛrɛntɛni na ka ta yɛrɛkunfeere la.    
A ɲɛna sisilen n’a miiribagatɔ, Sanba tun bɛ k’i basigi.
K’a tugu ɲɔgɔn na, a tun b’a ɲɛ fili-fili donjatesɛbɛn kan, ni kegunya ye. 
Sisan, an ni seli ncinin tɔ tun ye panko kelen ani ɲɛwaawaa ye. Ko ɲɛmisɛnw, minnu tun lasera a muso donfiniw kan, tun bɛ dɔnkɛ a hakili kɔnɔ, min ni farigan tun man jan, kabini kalo caman, olu tun tora k’a tɔɔrɔ, fo ka taa a kɛ a nana a nun foori kasɔrɔ a m’a suda, k’a kɔdon a delinakow la.   
Dɛmɛ kɛlen nɛgɛjurucikan dɔ fɛ, sigi ma kɛ ni min ye, o tun bɛ barikadaw foroko kelen kun bɔ dusukun na.   
A tun ka ɲi a kan’a ɲɔgɔsɔsɔ lawuli su kɔnɔ. 
Maloya tun firila muso kan, min tun y’i kale tilennenya la fo ka taa se a ka don labanw la.
A tun ma mɔgɔ wɛrɛ dɔn ale kɔ, w’a tɛna mɔgɔ wɛrɛ dɔn fiyewu.   
K’a kɔ don, hɛrɛ bondaw tun bɛ ka dayɛlɛ ka bonya ale ye, min tun t’a fɛ k’a kɛ a yɛrɛ dɔ ye, nk’a n’a tun bɛ den bɛrɛbɛrɛ, min bɔra u ka kanu na.    
Gɛrɛntɛ bonyalen teriw ani janko a kɔrɔkɛ fɛ, min tun yɛlɛmana Bamakɔ dafɛla kin in na, mɔgɔ min bɛna kɛ a muso ye, o somɔgɔw tun sigilen bɛ yɔrɔ min na, a tun ye Ala minɛ ka sɔn furu hakilila ma n’a ye, ka sarati kɛ a la, k’a b’a fili ka bɔ a bolo n’a ye jogoɲumanya siraw bila. Hakɛ tun tɛ Kaja bolo k’a ka dusukunnakow caya.   
A cɛ, min tun tɛ baana ye, tun tɛ se k’a kunfa fɛn ɲumanbaw la.   
Jalako negebaw.   O n’a ta bɛɛ, kabini don minnu dara silamɛfurusiri kan, Sanba, min jɔra a jɔyɔrɔ la, b’a yɛrɛ joli bon a fan tan ni naani fɛ walasa k’a sɔn donfini cɛɲiw, musow ka jukɔrɔfiniw, latikɔlɔnbuteliw, wɛriniw, sɛniw, tulolanɛgɛw, ɲinterekebɔrɔsiw n’u safunɛw la.     
Nin minɛn caman ninnu, Matu y’olu bɛɛ sɔrɔ kasɔrɔ a ma waati sɔrɔ k’u ɲini.
Nin fɛn caman tun dabɔkun ye k’a minɛnko magow ɲɛ, kasɔrɔ u t’a farilanege taw da.   
Cɛ o cɛ, min ye sara, labɛnko, kegunya dɔnbaga dafalen ye, o sɔrɔli tun tɛna gɛlɛya.
Kaja tun ma mɛɛn n’a ma o hakilila ta.
Kalo caman kɔnɔ, a ka cɛɲɛ dali kɛnɛ kan, y’a to a tun ka se k’a sina mɛrɛnkɛ, a mana kɛ a fɛn o fɛn ye, min bɛ san 26 la .     
Sibiri tun bɛ cɛkulu la, minnu tun b’u ka jemeni juru yoba a ɲɛw an’a farikolo kama.    
Sufɛla sumaya, min tugura a terimusonin ka janfa la, tun y’a bila ka Kaja ka jɛɲɔgɔnyaw ɲini ka tugu ɲɔgɔn na.    
Mankanw tun ka go Sibiri min ye kojugu, tun y’a filɛ ka hakililatigɛ di a yɛrɛ ma k’o tun tɛ furu la, wa k’o tun maminɛnen tɛ.      
O la kɔni, a tun ye hakililatigɛw di o siratigɛ la
Telefɔnijuru kun na, cɛ kanba dɔ tun bɛ ka ɲininkali kɛ a la, jalakili tun bɛ min na, k’a dabali ban.
Munna i bɛ n muso wele su waati in na ?   
a tun ko ten nin funteniba ye.    
A jaabi tun nɔgɔya bɛ dabali ban. 
Kaja y’a fɔ n ye k’ale ye musogana ye, den tɛ min bolo.
Sanba tun hakili t’a la ka ji bon ni mafiyɛnni kan
Nka dɔrɔn, a mago tun bɛ sɛgɛnnafiyɛnbɔ la, taama jan ni gɛlɛman kɔfɛ.    
A dugusajɛ, a galabuw kɛnɛyalen na sɔrɔ hakɛ la, ka se ka kɛlɛ wuli.
Kaja tun y’a ɲini, ka dɛsɛ, ka kafɔɲɔgɔnya tufako kelen kɛ, tilali ɲininiko la dugujɛ kiri la, n’o ma sɔrɔ, ka nɔgɔyakunw kɔni sɔrɔ a la.   
A y’a yɛrɛ gɛnnen ye ka bila kɛrɛfɛ siɲɛ caman.
Siran tun kɛlen don sanfiɲɛ min ɲɛ, o tun bɛ k’i kunbɔ.     
A tun kɔnna kow ma, ni ka tunun ka bɔ so kɔnɔ, fajiri kun bɔtɔla, k’a bolominɛnw bɛɛ to yen, a na na minnu nɔfɛ kɔfɛ, cɛ ka taali kɛlen kɔ.    
Zɔrɔzi Faransuwa Tarawore  -  A ka tile 3 kɛli surun de senfɛ Mali dugukolo kan,
Kamarunika ntolatanna kɔrɔ, Samiyɛli Eto Ncinin, ye lahidu ta ka sefawari miliyon 20 di Mali Kunkololabanabagatɔ ka Tɔn ( AMALIDƐMU ) ma, min bɛ Lafiyabugu, Bamakɔ komini 4nan kɔnɔ.     
A welelen Mamadu Lamini Sangare fɛ, a bɛ fɔ min ma Pari Momo, Bubakari Sidiki Sangare ( BEYƐSIYƐSI ) tɔgɔlajɔnjɔn ntolatan laban na, Duwalakaden jiginna pankurun fɛ jumadon zuwɛnkalo tile 11, Senu Modibo Keyita tɔgɔlapankurunjiginyɔrɔ la.   
Karidon zuwɛnkalo tile 13 san 2021, walasa ka kɔrɔ di a ka tilefilakɛ ma Bamakɔ, Samiyɛli Eto Ncinin ye BEYƐSIYƐSI jɛkulu bilasira Lafiyabugu AMALIDƐMU na. 
O taama senfɛ, taamasiyɛnba ye min ye, ka taa bɔ nin mɔgɔ laafulenw ni kunkolotɔw ye, mɔgɔ bonyatigi welelen ye lahidu ta k’an ka wari miliyon 20 di, ntɛnɛndon zuwɛnkalo tile 14 bɛɛ, ani ka npogotigi kunkolotɔ dɔ ka furakɛli doni ta, min ka kan ka taa Ɛsipaɲi a ka furakɛliw kama.     
A lasɔrɔlen anw fɛ, jɛkulu mɔgɔ dɔ, Laji Adama, y’a hakililatigɛ ko Samiyɛli Eto Fisi ka seli la, a ye sefawari miliyon 10 ci u ma.   
Yann’a k’a dantigɛ, k’a ye lahidu di k’a miliyon 10 tɔw ci ka na san wɛrɛ daminɛ bɛɛ la.     
O bɔlen kɔ yen, Kameruni jamana ka ntolatanna kɔrɔ y’i dantigɛ kupu dafiriki nata kan, a ka jamana bɛ k’i labɛn ka min bila sen kan san wɛrɛ.    
Kameruni Jamanafanga ani kamerunikaw ye baara kɛ kosɛbɛ. 
An ye gɛlayaw sɔrɔ, nin y’a kalo damadɔw ye, nk’o bɛɛ b’an kɔfɛ. 
Kameruni bɛ se ka sugo ka kupu di mɔni dɔ labɛn. 
A y’o dantigɛ.  
Diɲɛ ntolatan tɔgɔtigi ye ntolatan kupu finali dɔ filɛ.
O finali o kɛra a ka nani dugujɛ, sibiridon zuwɛnkalo tile 12 san 2021, Lafiyabugu sofatɛrɛn na.   
O ɲɔgɔnkunbɛn senfɛ, sariyalawaati dafalen kɔ, jaabi jate tun bɛ 0 – 0 la.   
Penalititanw de kɔfɛ, Lafiyabugu Kapu ye nin ɲɔgɔndan fɔlɔ sebaaya ta ni lɛtɛrɛforoko kelen ani npalankɔnɔfɛn moto jakarita mugan hakɛ ɲɔgɔnna ye, k’a da sefawari miliyon 1 kɔrɔ, ntolatantɔn dɛsɛlen ye ( Hamudalayi ASE Papin ).    
Walasa k’a ko to mɔgɔw kɔnɔ ani ka kɛ a yeɲɛna seereba ye, Samiyɛli Eto ye bonya da ntolatankɛnɛ kan n’a yeli ye, jama ma ku kɛnɛ min kan.   
Lamini Bagayoko   -    Bulukasunbugu Kulubilennin kin, Bamakɔ Disiriki Komini 1ɔlɔ la, tun dagabawulilen don nin jumadon na.       
K’a kun kɛ, a yɔrɔ sigibagaw murutira jumadon wulafɛla la, k’u ban minkɛyɔrɔ ani dumunikɛyɔrɔ dɔ dayɛlɛli ma u ka batokɛyɔrɔ kɛrɛfɛ.    
A ko bɛɛ daminɛna jumaseli kɔfɛ, tuma min na alimami bilalen misiriba dungew ɲɛ, u y’u kun da fɔlikɛla Salifu Keyita ka so kan, k’u ka ban jira a ka minkɛyɔrɔ cookoli la batokɛyɔrɔ an’u ka yɔrɔ kɛnɛyaso kɛrɛfɛ.    
Ayi, minkɛyɔrɔ ni dumunikɛyɔrɔ dɔ dayɛlɛli la, k’a ɲɛsin kɛnɛyaso ma.     
Salifu Keyita yɛrɛkunfeerelaw jatigi,     
an ma jɛn ni minkɛyɔrɔ dayɛlɛli ye misiri masurunna na
wulikajɔlaw tun b’o fɔ ka segin a kan.    
A nɔ gɔni na, arɔndiseman 12nan polisiw ka baarajɛkulu dɔ y’i cɛ k’a yɔrɔ sɛgɛrɛ, walasa ka basigi sabati ka sin diinɛmɔgɔw ka nin balakabɔli la.
Dungew ye lɛrɛ caman kɛ, 
k’u ka jɛnbaliya fɔ, wa u ma dɛsɛ k’u ka jigilatigɛ fɔ.     
U y’u ka dusukasi jira minkɛyɔrɔw ani bɛndiyakɛyɔrɔw wɛrɛw cayali la u ka komini kɔnɔ.      
Ka se nin yɔrɔ la, fɔlikɛla Salifu Keyita m’i dantigɛ fɔlɔ a koɲɛ la.     
T.   KAMARA    -    A ka lakanabaliya suguya bɛɛ kɛlɛli baaraw kɔnɔ, Kayi arɔndiseman filanan polisiso, min ɲɛmɔgɔya bɛ polisi Komisɛri pɛrɛnsipali, Musutafa Jakite, bolo, filɛ k’a tɛgɛ da Kulun – Bankasi sirafurancɛ, ka tɛmɛ Dagidagi pankulunjiginyɔrɔ fɛ, siratigɛlaw kan.     
Ka bɔ polisi kunnafonisun na, mɛkalo tile 16 ka taa 17 sufɛla la, sɔgɔma nɛgɛkanɲɛ 2 fanfɛlaw la, kofɔlikɛla dɔ, min tɔgɔ ma dɔn, ye kibaruya di Kayi arɔndiseman 2nan polisiso ma, ko siratigɛlakulu dɔ bɛ tiɲɛni na Kulun – Bankasi sirafurancɛ la, ka tɛmɛ pankurunjiginyɔrɔ Dagidagi fɛ.     
Ani k’a fara a kan k’o siratikɛlaw tun ye tɛmɛbaga dɔw bolominɛnw bɔ u bolo ka ban.    
O yɔrɔ bɛɛ la, Kayi arɔndiseman 2nan polisiso ka ɲininikɛbolofara baarajɛkulu dɔ taara a yɔrɔw la, yaasa k’a kow lakɔlɔsi ani ka sigannamɔgɔ bisigilenw minɛ.      
A yɔrɔ la, sɛgɛsɛgɛlikɛlaw y’a sɔrɔ tiɲɛ na mɔgɔ wɔɔrɔ tun minɛnen bɛ k’u jɔ, mɔgɔ fila fɛ, ni maramafɛn tigɛlikɛla dɔ ( jele min bɛɛ nɛgɛlaman don, k’a dilancogo lafisaya ) ka bagabaga ye ani moto saba jɔlen guduron kɛrɛdafɛla la.     
Juru dɔ tun bɛ ka guduron cɛtigɛ, n’a kunw dɔlakelen tun sirilendon nɛgɛpanpanran dɔ la ani n’a kun tɔkelen tun  minɛnen bɛ siratigɛla kelen fɛ.     
O juru, u tun b’o kɛ ka motobolilaw labin, yann’u k’u bolominɛnw bɔsi u la.      
U minɛnen ni k’u ɲininka dɔɔnin, a yera k’a fɔ siratigɛla fila ninnu tun bɛ jaabili kɛ, ka bɛn u kelenkelenna ma,  Bama Guta ( san 18 ) ani Sumeyila ƐMU. Togo ( san 24 ) tɔgɔw la, u bɛɛ yɔrɔkɔlɔsilaw.     
Taa kɛlen n’u ye polisiso la walasa ka koɲɛɲininiw lataa ɲɛ, siratigɛla fila jɔra kow la, u jalakira ni minnu ye, kasɔrɔ gɛlɛya si ma ye a la.    
O la, sɛgɛsɛgɛli kunfɔlɔw kɔfɛ, u bilala ka taa Kayi Kiri kunfɔlɔ kiribolofara kirida ɲɛkɔrɔ, k’a da Kayi polisiso arɔndiseman 2nan ka kirilatasɛbɛn kan, min don bɛnna mɛkalo tile 18 ma, san 2021.         
Kasoladonsɛbɛn dara u kan.      
Sisan u bɛ k’u hakilijakabɔ u dakan kan arayew faaba kasobonba kogo naani ni ɲɔgɔn cɛ.    
Bubakari PAYITAWO   -   Minisiriɲɛmɔgɔ, Sogɛli Kokala Mayiga, ka kan ka dan sigi a ka don bɛɛ foliw la.    
N’a kun ye ka jamana ka kɛnɛya jateminɛ, o b’a jira k’a ma labɛn a baara kama.   
Ngaradabaga, kabini waati janba, min ye kanu don ni fanga ye ATETE tile la ani IBEKA, yecogo jɛlen ani hakilimaya ka kan ka kɛ o la fɛn na, jamana mago bɛ min na.    
I ko ƐMI SƐNKI – ƐRƐFIPE komaɲagala, min ye Mali jamana fanga ka marakɛcogo lagosi ani k’a ka bana cogoya sɛgɛsɛgɛ k’a fɔ yanni IBEKA bɛ bin, Sogɛli ka hakilila ncinin ka kan a bolo, wajibi la, cogo min na ka ntura jugu ta a gerew ma.    
Fo a k’i kɛ baara joona, bawo waati dannen bɛ a ye.   
Filɛlikɛla kodɔnna caman y’a ye ko dɔgɔkun wɔɔrɔ ka jan a ka gɔfɛrɛnaman ka baarabolodali kama.    
Fo a k’a ka ciw fɛgɛya n’a fanga digili ye jamana lakananiko kan, ni bɛnɲini kɛli ye ni Iyadi ani Kufa ye, walasa muguci jɔli ka sɔrɔ ani ka kɛlɛ hakilila bila.     
O de ye sira bɛɛ la surunman ye walasa ka bɛn sɔrɔ, Barikani tali kɔfɛ.   
Mɔgɔ man kan ka ɲinɛ min kɔ, o ye ko fan fila bɛɛ suw ye Malidenw de ye waati bɛɛ.
O de kosɔn Faransi bɛ ban ka jatigɛwalekɛlaw latununnen hakɛ fɔ, ni kumalabɛnnen fɔli ye k’a nɔgɔya ko u y’olu « sen bɔ a la ».     
A waati kelen na, a ka kan ka wuli k’i jɔ kalafili taabolo dafɛ, ni SENI bɔli ye yen, o min jɔyɔrɔ ma faamu abada, bawo politikitɔnw ka cidenw kɛli a la n’a ta bɛɛ, kalafili kɔfɛ sɔsɔli bɛ kɛ.    
I n’a fɔ fanga ye cɛmancɛlafanga ye, min baarakɛbagaw tɛ kɛ cɛbɔw ye, fo a labɛnni ka kalifa sigida mara la ani Jamana kɔnɔko minisiriso. 
Fo a nafolobɔ ka se ka kɛ jamana kɔnɔna sɔrɔw fɛ, kalafiliw bɛɛ la.     
Fo ka sariyasunba hakililaɲinikalafili mabɔ, fo ka taa se bɛn bɛnkansɛbɛn falenni kumafalen dantigɛli ma, min taabolo ka jan kojugu.   
A bɛ se ka cɛmancɛlafanga ɲɛmɔgɔw fara ani k’u bɔ u hakili kan.   
Fanga halala, min bɔra kalafilikɛsu kɔnɔ, dɔrɔn de bɛ se k’o koɲɛ dantigɛ ani sariyasunba yɛlɛmaniw walima ka sariyasunba kura labɛn walasa ka tɛmɛ Peresidanfanga 4nan na.    
Kiri nɔminɛniw bɛ se ka daminɛ ni sɛgɛsɛgɛli dɔw labanni ye, minnu daminɛna kaban.   
Fo ka kiri lasaniya, ni kiritkɛla tilenbaliw bilali ye ka taa sɛgɛnnafiyɛnbɔ la, ka kɔn a waati ɲɛ, minnu jogo ye ka yuruguyurugu sɛbɛnw da kɛrɛfɛ walima k’a fɔ ko a t’a kun bɔ.    
Ni mɔgɔw m’o daminɛ, foyi tɛna falen.   
A. Ba   -   Nizɛri kurunbolibere bɛ BAZUMU Mohamɛdi bolo kabini awirilikalo tile 2 laban na.     
A sigili ɲɛnajɛ sankɔrɔtalen senfɛ ani min bɛ to tariku kɔnɔ, Mahamat Gandi Lajɛyɔrɔ soba falen kɔnɔ i ko a ka pɛrɛn, sisan Ɲameyi cɛkunba y’i kale a don k(a tɛ Nizɛri jamana jigi kari.       
Kandi laban na, a ye min da a ni kan, an’a b’a kɔnɔ ka min waleya cogo bɛɛɛ la, min dulonnen don ka ɲɛ a ka san duuru fɔlɔ ( 2021 – 2026 ) ɲɛkɔrɔsɛbɛnnikalanyɔrɔ la, 
Kandi, kunkologɛlɛya bɛ min na, ani fana n’a bɛ kisili kɛ, Jamanakuntigiba, min yankan ye Isufu Mahamadu ta ye, nɔkanda bolo, o ka politiki bonya nɔbɔli kama. 
A ka fangabatigiya kɔnɔ.
Wasako ani bonyaliko.      Ka Isufu nɔkanda, o bɛ se ka kɛ, nka k’a kɔfalen bɛna kɛ sira gɛlɛman ye, Nizɛrikaw tun bɛ nin sɔsɔli kɛ u ka buguw ŋunuŋunu kɔnɔ. 
Ɲinɛ ka go mɔgɔ kɔ min kɔnna a ɲɛ, cɛ, san 69, min kɛra Nizɛri kunna k’a ta san 2011 ka se 2021 ma, tun k’ale tɛna saratiwaati sabana ɲini.
A y’a kɛ.
A kɛcogo bɛɛ la ɲuman na.
Taamasiyɛnko ani tarikuko !   
O waati kelen na, a afirikika bɔɲɔɔn dɔw, saratiwaati sabanan bananaman wulila minnu fɛ, bɛ k’u balan fanga la.   
I ko mɔgɔ sulenw, minnu t’u yɛrɛ bolo.
Minnu bɛ yɛrɛtiɲɛ sira kan.
Ɲɛjibɔgaziw kasa la, bugɔlikɛmanajalanw bugɔlinɔw la ani marifakisɛw yɛrɛ-yɛrɛ cili yɔrɔ surunnin na funankɛninw na, minnu bɛ to a la.    
Ko tɔnɔmininen dɛrɛsi !  
Yɔrɔ bɛɛ, Nizɛri bɛ kɛ kalanyɔrɔ ye, min bɛ ɲɛw fa ani kodɔn ladegeta caman bɛ min na.
Isufu taara n’a yɛrɛ ye.
Nin bɛɛ kɔ, balo bɛ yen Perezidanya kɔfɛ.   
Janko, a bonyalen ni Mo Ibarahimu Jɔnjɔn nɔɔrɔ ye a kɔ, Dandazi den bɛna a mago don a tɔgɔlacakɛda Isufu Mahamadu la, min bɛ tali kɛ demokarasi, bɛn, marakɛcogo ɲuman, hadamadenya tilennenya ani Afirikikaw ka ɲɛmɔgɔya lakodɔnnen taaɲɛ.   
Falenni ani jigifali kɛyɔrɔ.      
BAZUMU Mohamɛdi bɛ pankurunbolibaga sigiyɔrɔ la, k’a bolo kɛ a nɛgɛw la.       
Fanga tɛmɛsiraw dɔnbaga mɔnen, a y’a ka ci girinya suman a cogo ɲuman na.  
Tɛsikere den bɛ k’a ka tile 100 sɔrɔ.
O min kɛra wɔsi la, falen na ni farifoni ye.
BAZUMU Mohamɛdi balala mɔgɔw la. 
A ka fanga bolili la, Nizɛrika caman ye hakilila falen, minnu tun bɛ muɲukumaɲaka la u kunkolow kɔnɔ.   
Cɛ tun faamuyalen bɛ kosɛbɛ a ka fasojama fɛ wa ?   
Munna yɔrɔnin kelen mɔgɔw bɛ sin ka bɔ a ka Jamanaɲɛmɔgɔya jogo ɲumanyaw kan, minnu ɲɔgɔn ka dɔgɔn, baarakɛla cɛsirilen ani min bɛ dusukunw madali nɔfɛ, Nizɛri bɛnnen kama n’a yɛrɛ ye. 
Kaladaw ani dilanninw diminw, minnu dara a yɛrɛbakun kan, waati min na Tɛsikere den tun bɛ kɛlɛ la fanga minɛni kama.        
A faden juguw, minnu bɛ fanga sinamatɔn kologɛlɛnw la ani jɛrɛjɛkuluw, u bɛɛ bɛ ɲini ka marifa falen k’a bɔ a bɛ kamankun min na.    
U bɛ b’u ka nisɔndiya jira ani k’a daminɛ dɔɔnin-dɔɔnin ka Jamanakuntigiya sira di a ma, min b’a ɲini ka dankunw labɔ u nɔ na.     
A ka tile 100 marakɛcogo la, mɔgɔw bɛ ŋaniyaba ye, ka kɛ falenkɛbaga yɛrɛ-yɛrɛ ye Nizɛrika miliyonw ka don n’a dugujɛ balokɛcogo la.     
U minɛnen faantanya gɛrɛntɛn, baarantanya walankatalen, jatigɛwale ani jigilatigɛ tasumaw na.      
U sigilen don ka ko caman makɔnɔ ni BAZUMU ka marakɛcogo ye.   
A baara tɛna nɔgɔya.  
Perezidan b’o dɔn kosɛbɛ.     
Janko kalata fiɲɛbawuli kɔfɛ an’a nɔkunw, minnu bɛ mɔgɔ bɔ a dabolo kan.    
Mɔgɔw b’a filɛ, taa ka bin kɔnɔ, ka sɛbɛnfuraɲɛ yɛlɛma.    
Hadamadenya juru tiɲɛni jina juguw tun ye kaasa tɛmɛ kɔnɔ wɔɔrɔ kan.    
Bɛnkan tun latiɲɛna.
Ala bolo dalen Nizɛri kabakolo la.
Siga t’a la.
Abada, jamana ma bin siyalatunun kuma juguw la ka se nin hakɛ la.  
Nka, nin ko cogoya tun ka kan ni yɛrɛminɛ ani fan bɛɛ faamuyali ye. 
Ko yɛlɛmani kura tun ka kan ni kɛli ye. 
Hadamadenyako ani Politiki furakɛli sugu dɔ, bɛɛ sen bɛ min na, yaasa ka bɔ nin fununfunun kɔnɔ.   
Ɲameyi cɛkunba kura, kurunbolibere minɛnen a tɛgɛ kɔnɔ kabini awirilikalo tile fila san 2021, min ye nin siratigɛ don a ka ko la, kabini a ka fanga tali la, bɛ k’a ka kow kɛ a yɛrɛ kokɛcogow la. 
BAZUMU taamasen an’a kokɛcogo bɛ ka bila sen kan.   
Walasa ka kuma u ka perezidan kura ka foniseriya an’a ka konɔgɔya kan, a ka di Nizɛrikaw ye ka koba kɛlenw fɔ.
Mɔgɔw bɛ ka kumaw caya a ka kabakoya « Ifitari » kan ( sunkalo kɔnɔ suntigɛ ), a ye min kɛ Ɲameyi Jori Amani pankurunjiginyɔrɔ la, tuma min a tun ka kan ka taa perezidanmasaso la, a bɔlen kɔ ci la jamana kɔkan, yaasa k’a to silamɛw bɛɛ ka taa u ka so, kasɔrɔ sirabakanboli ma lajɔ.        
Miniti bi saba suntigɛ ɲɛ.     
Nin aladɔn belebele ani majigin diyara Nizɛrikaw ye kosɛbɛ.    
U b’a ka Pari metoroko fana fɔ , a ye min ta n’a ka jamana cidenkulu ncinin ye, a ka tilefilakɛ dɔ senfɛ Faransi dugukolo kan ani min wideyo bɛ ka latɛmɛtɛmɛ bɔlɔlɔ kan.      
Nin alamisadon zuluyekalo tile 1ɔlɔ san 2021, a ka taama Difa marabolo kɔnɔ ( Perezidan kɔrɔ ani banbagatɔ TANJA Mamadu wolodugu ) bɛ bɛɛ da la.    
Yan fana, Tesekere den ye kodiyanye kuru caman sɔrɔ, nin sigiyɔrɔ jamaw bolo.    
U tun tɛ se k’a bila u kun na, ko nin ɲɔgɔnna waati surun dɔrɔn na jamana kunna, BAZUMU Mohamɛdi ka taama wasalen kɛ yeninɔ.     
Koba kɛlenw.     Perezidan Bazumu ka tile 100 fɔlɔw taamasiyɛnna fana ni ɲɛfɛtaaw ye, minnu tɛ bolokɔfɛfɛnw ye, siratigɛ ninnu na :      
sɛgɛnnafiyɛnbɔ saraw kɛli kalo o kalo ;     
Dansigi ladilikɛla ani minisiri jɔyɔrɔw farali la ɲɔgɔn kan ;     
bulonkuntigiba jɔyɔrɔw bɔli minisirisow kɔnɔ, olu minnu ni ladilikɛla ani sekeretɛri zenerali taw tun bɛ segin ko kelenw kan ;        
dɔ bɔli perezidan ka nani bisimilali ani taali jamaw la pankurunjiginyɔrɔ la ani gɔfɛrɛnaman minisiriw yeli wajibiyaliw o jamana taamakow ɲɛnajɛ kelenw senfɛ ;    
dɔ bɔli nafamafɛnw la, minnu sirilen don sagotigiya jɔyɔrɔ dɔw la ( ladiyaliwariw, tajitasɛbɛnninw, faamaso, adw. / ani dɔwɛrɛ ) ;
jɛrɛjɛkulu mɔgɔw ( baarakɛlaw ka lafasalitɔnw, sigidaw tɔnw, sɔrɔko kɛnyɛrɛye jɛɲɔgɔnw ani jagokɛlaw ) bisimilali minisiriw ka laadalatɔnsigiso kɔnɔ ;
perezidan ka yɔrɔlataa dugu kɔnɔ, kasɔrɔ lakanabagaw t’a nɔfɛ, k’u kunfa maramafɛnw la ani k’u caya k’a damatɛmɛ ;
konɔgɔya ani majigin minisiriyabaara la ani minisiriw ka jaabisɔrɔw wajibiyali ; 
kannabila toli kunnafonidilaw bolo ani hakilila ni lagosili fɔli foroba la perezidanfanga hukumu kɔnɔ an’a bolofara cakɛlaw ka jogoɲumanya sariya ;      
Kanali dancɛw la ani jamana dugukolo lakanani ni polisi ani sɔrɔdasi ka kanalifɛɛrɛ ye, jateminɛni hakilimaya kɔnɔ ;      
Jamana ka sagotiya bolofaraw basigili ;
jɛrɛjɛkulu madali ani kulu, minnu bɛ Nizɛri politikikɛnɛ kɔnɔ, bɛɛ lasɔnni, ka mara kɛ ani ka perezidanfanga ko sɔrɔlen kologɛlɛya ;     
masurunyali ni sidalajamaw ye ;
sinsinni kalan ani degelikalan bolofara kan walasa ka dɔ fara Nizɛri sigidajama ka hadamadenyako, sɔrɔko ani seko ni dɔnko kundama kan ;       
Jamana baarakɛnafolo labaarali ka kɛ k’a dalabɛn ani k’a kɛ ni hakili ye ;        
kumaɲɔgɔnya ɲumanw ani danayaw hakililatigɛliw an’u diliw wariko dɛmɛdonnaw ani kɛnyɛrɛye ni foroba yiriwalinafolobɔlaw ma ;     
Lafiya lasɔrɔli ani hadamadenya kelenyali sigidajama cɛla, min sirilen don siyako fɔɲɔgɔnkow madali laɲininen na ani jamakulu ncininw ani jama fanga dɔgɔmaninw lakanani ani minnu laafura Nizɛri sɔrɔko ni hadamadenya cogoya fɛ.    
Nin kunw bɛɛ la, Bazumu ka marakɛcogo bɛ fasojama ani terijamanaw hakililatigɛ, k’a da galabukɛnɛya ani hadamadenya ni sɔrɔko yiriwali kɔnɔkow cogoya ɲuman kan, Bazumu sera ka minnu dilan ani k’u kɛ, ka da a ka ɲɛfɛtaa ani nimayali kura kologɛlɛyali politiki kan.     
Ka cɛsiriko belebelew ɲɛnabɔ.
Bi, waati ka kalan u kɔ.   
Fasojama bɛ fɛ cogo bɛɛ la k’a yɛrɛ bɔ degun kɔnɔ, min b’a kan.
BAZUMU Mohamɛdi b’o dɔn kosɛbɛ.
Cɛsiriko belebelew ye : baara, hadamadenya tilennenya, kalan, kɛnɛya, jatigɛwale kɛlɛli, iziniw sigili. 
O faamuyabaliya bɛna kɛ kolatiɲɛba ye.
Walasa ka se wɛri ju ma, Perezidan na kan ka nizerika fasoden ɲuman suguya kura labɛn ani ka hadamadenya labɛnko, min « foronna » kabini waati damadɔ fangatigi ɲaniya juguw fɛ, ladilan kokura.    
O de ye kɔrɔ ani ferekeyɔrɔ bɛɛ ye, BAZUMU ka marakɛcogo la.
A yɛrɛlakanaminɛn an’a taamasiyɛnnija b’a bolo ka ɲɛ sɔrɔ a la.   
Janko, Nizɛri falenni belebele bɛna tɛmɛ nin fasojama fɛ, min bɛ k’i dege a dɔnni na ka ɲɛ ani ka bɔ bɛn, tilennenya ani hadamadenya damakɛɲɛni kɛbaga jogo ɲuman caman kan, minnu b’a la.        
Isimayela AYIDARA fɛ  ( Kɔntinantali Afiriki Hakilalasɛbɛn Ɲɛmɔgɔ )    A kɛra.
Dɔgɔtɔrɔ Bubu Sise ye « Iniyɔn puru la Repibiliki et la Demokarasi » sugandi k’a ka walisiw jigin.  
IBEKA ka minisiriɲɛmɔgɔ kɔrɔ ani laban, fo ka taa se utikalo tila 18 san 2018 fangadafiri ma, ye Jene, a bɔdugu, bolofara sugandi k’o kɛ a binyɔrɔ ye. Nka, tiɲɛ na, a bolofara sɔrɔko sekeretɛri jɔyɔrɔ, min bila a bolo, kɔni bɛ ye i ko perezidanyaɲini dusu daminɛyɔrɔ, min ma dɔgɔ ka ɲɛ.      
Sebagaya fɔlɔ don kaban, IBEKA ka Minisiriɲɛmɔgɔ kɔrɔ ka se ka don, k’a kɛ jamanako ye, fanga sinamatɔn kuntigi banbagatɔ ka tɔn na.    
Mamadu Igɔri Jara nani ni mankanba ye tun ye waribonbaarakɛla kɛ cɛbɔ ye a yɛrɛ ma ten, tɔn tun bɛ ka min makɔnɔ.    
IYƐRIDE, min tun bɛ sangasigi la a waati ani min tun ye a ɲɛmɔgɔ banbagatɔ mɔgɔba kologirin ka fala ye, tun bɛ gɛlɛya la ka mɔgɔba sɔrɔ, yankan bɛ min na, n’a bɛ se ka ɲɛmɔgɔya dɛsɛ kɔnɔdun fa.    
IBEKA ka nafolokow ɲɛmɔgɔyaso kuntigi kɔrɔ, a tun ye Bubu Sise kɔn yɔrɔ min na, ni cɛbɔ tun don kaban perezidansigikalata la san 2021, ka bila a ka kuntigi kɔrɔ juguya la, tun ye tɛgɛdiɲɔgɔnma tɔn siraw sɛgɛrɛ, dɔgɔkun damadɔ Sumayila Sise ka balakatunun kɔfɛ.      
O cogo la, Bubu Sise ka donni koɲɛ tun bɛ sira kan kabini kalo caman, hali tuma min na gɔfɛrɛnaman kuntigi kɔrɔ tun donna dogoli kuntaala jan na, walasa ka tila sɔrɔdasikulu fangadarakilaw la, minnu tun b’a nɔfɛ, mɔgɔw ka fɔ la, fangadafiri ɲinini kosɔn.     
Pariti denmisɛn ɲinkurun hakɛ dɔ tun ɲɛ bɛ u yɛrɛ mɔsɔnnen na, cogo dɔ la, ƐMI SƐNKI – ƐRƐFIPE kɔnɔ, yɔrɔ min na pariti y’a ka Mali fanga sinamatɔn fanga fɔlɔ ɲɛmɔgɔya, min ka kan, ye ka yelen.   
ƐFIYƐSIDE, hali n’a waatilaɲɛmɔgɔya tun bɛ Sogɛli Kokala Mayiga bolo, ƐMI SƐNKI ɲɛmɔgɔyakulu fɛɛrɛtigi kolatilenna, tun bɛ ye kosɛbɛ, tiɲɛ na, i ko faraɲɔgɔnkankulu min kɔni labɛnnen don IYƐRIDE dafɛ, ka tɛmɛ pariti kan, min, k’a kɔdon, tun donna faraɲɔgɔnkankulu la.     
A bɛ ye kɛnɛ kan, ko Dɔgɔtɔrɔ Bubu Sise bɛ taabolo dɔ, min fanga ka bon ka se hakɛ la, nɔnabila pariti kɔnɔ, min ka kan ka jate fanga sangaɲɔgɔnmaw dantigɛli kama, pariti kɔnɔna na ani fana jamana kɛnɛ kan, bawo kow n’u ta bɛɛ, minisiriɲɛmɔgɔ kɔrɔ kɔkɔrɔdonbagaw bɛ bɔ kosɛbɛ politikitɔn kelen kadaraw kɔnɔ.     
K’a ɲini ka Bubu Sise wele gundo la, tun bɛ ye i ko sira wɛrɛ danaya bɛ min fana na, n’o tɛ ka ye kɔni, i ko ka nɛgɛ caman hakililatigɛ tasuma na pariti ye perezidansigikalata nata la.    
Donni min bɛ sɔsɔ walima min makɔnɔnen don ?
O bɛɛ la, a mɔgɔ kɔrɔbalenw, minnu bɛ fɛ kow ka to u cogoya la, kɛlen ka pariti ka kelenya tiɲɛtɔ ye, tun y’u kan kɔrɔta k’a hakiliatigɛ ko cɛbɔya perezidansigikalata nata la daw yɛlɛnen tun bɛ to, k’a sarati kɛ, ka kɛ tɔnden lakodɔnnen ye tɔn na, kuma jɛlen na, sɔsɔli tɛ tɔndenya min na.    
Sarati min wulila joona, IYƐRIDE kɛlen k’a ka kodɔn kɛ paritiw kununni ye ani politiki mɔgɔbaw, yankan dɔɔnin bɛ minnu na.      
Nka filɛlikɛla caman bɛ mɔgɔ donnen kura ka nafoloko kɛnɛ, min tɛ bolokɔfɛfɛn ye, hakililatigɛ.
K’a tiɲɛtigiya walima ka nkalontigiya, Bubu Sise makɔnɔnen don ka tɔn ka jemeni bɛɛ walima a fan dɔ lafa, o min nafolobɔ fanba tun bilalen don a perezidan banbagatɔ mɔgɔba kelen kan.   
A denmisɛnkulu ko kura ɲininaw, minnu ye baara kɛ kosɛbɛ minisiriɲɛmɔgɔ kɔrɔ nani na, siga t’a la k’olu ni Sumayila Sise taamaɲɔgɔn kɔrɔw, minnu tɛ fangaw sangaɲɔgɔnmaw falenni ye ni ɲɛ ɲuman ye tɔn kɔnɔ, bɛ bila ɲɔgɔn na.   
O cogo kelen na, masurunnadɛmɛkɛbaga, minnu y’u labɛn Mamadu Igɔri Jara dafɛ, yanni nin waati cɛ, ɲɛ bɛ nin nani na i ko fɔɲɔgɔnkɔw wulili.      
Zenerali banbagatɔ Sɛki Jara, SEDEYAWO lakana koɲɛw kotigi, a tununni kogɛlɛn waati la, pankurunkaasara dɔ la Nizeriya, denkɛ tun ɲɛ b’a yɛrɛ la tɔn ka cɛbo, tɛmɛ tɛ se ka kɛ min na, ka masiriw la ani i ko IBEKA faden banbagatɔ san 2013 ani 2018 perezidansigiw la, ciyɛntabaga bisigilen.       
Tiɲɛna, IYƐRIDE ka kelenya bɛ ye i n’a fɔ kunbalan, min jɔda ka bon a bɛɛ ye, yanni perezidansigi nata cɛ, Bubu Sise ka kan k’i disi da min na ani ko tɔ bɛna tugu min na, sɛbɛ la.    
Musa Tarawore, Gawo marabolo Gɛfɛrɛnɛri, ye ŋaniya ta k’a ka senkola jira ni bagan tali ye a gerew ma, k’a ɲɛsin lakanabaliya banbali ma, min bɛ senna a ka marakɛyɔrɔ dugukolo kan. 
Lawulinkama nikarabali kɔfɛ, min kɛra sɔrɔ baarakɛbaga, Abudulayi Kone, la, k’a daji a ka denbaya kɔnɔ, ka danfara kɛ a la n’a tɔgɔma Abudulayi Opitɛ ta ye, o min kɛra bɔlɔn yɛrɛ kɔnɔ,            Kolonɛli Sidiki Samake ye ɲangili ta ka tɛmɛ ko kologɛlɛn saba fɛ.      
A fɔlɔ bɛ tali kɛ dugudaminɛ sigili la, min bɛ kɛ k’a daminɛ bi ntɛnɛndon na ani min bɛ to senna tile tan ni duuru ɲɔgɔnna, segin bɛ se ka kɛ min kan, n’a senfɛ forobalakanaw ani mɔgɔw kelenkelennaw taw bɛna bila taabolo kɛrɛnkɛrɛnnen kɔnɔ k’a ta nɛgɛkanɲɛ 21 na ka taa sɔgɔma nɛgɛkanɲɛ 5 la.    
Olu tɛ gɛrɛntɛnw bɛɛ ye, marabolo wolonwulanan kojugubakɛw ye minnu jigin a kɔnɔ.    
Walasa ka dɔ bɔ a juguya la, ni dɛsɛ kɛra ka ban pewu, marabolo mara ɲɛmɔgɔya y’a latigɛ ka fu siri kannabila delinako ani waleyaliko dɔw la, minnu ye ka marifaw yɛlɛma ka kɛ denmisɛntulonkɛlanw ye forobaɲɛnajɛw senfɛ.     
Walasa ka basigi lasegin a koɲɛ na, latigɛlisɛbɛn nimoro 0057, min tara feburuyekalo tile 12 san 2021, b’a kɔn pewu ka nisɔndiyaɲɛnajɛw kɛ ni mugucikanw ye marifa sugu bɛɛ la.     
Nin kɔnnisariya sɔsɔbagaw, n’u ma ɲangi ni kasolabila sariyaw ye, minnu bɛ senna, b’u yɛrɛ lase polisi ka kɛtaw marifabɔsiw la, siratigɛ minnu na a mugucifɛn dulonnen bɛ mobili la, cogo la n’a tɛ se ka wuli, sen b’a la.      
O t’a bɛɛ ye.
Gawo gɔfɛrɛnɛri ka kɛta kologɛlɛnw bɛ se mɔgɔw tɔgɔlamobili gansanw fana ma.      
K’a bɔ kana ani lakana kɛbagaw ka bolifɛnw na walima u ka diɲɛ kɔnɔ jɛɲɔgɔnw taw, kɔnni kɛlen don bolifɛn bɛɛ ye, nimoro ma sigi min kan, ka boli duguw kɔnɔ walima ka togoda sira misɛnninw, dugubaw ni ɲɔgɔn cɛ siraw minɛ, ani dɔwɛrɛw.    
A bɛ ye kɛnɛ kan, ko sigida sariya kuraw, fanga ani dusu min b’u la, n’a ta bɛɛ, tɛ se k’a fɔ u bɛ se ka kɛ ka ɲɛ kosɛbɛ dugukolo kan, min kɔlɔsili bɛ a fan dɔ de la forobafanga fɛ, min sigili don. 
O bɛɛ la, u bɛna tɔgɔ sɔrɔ ka lakana lafiya danfara sigi Jamana fanga bɛ sigiyɔrɔ minnu na ani a tɛ yɔrɔ minnu na ni ɲɔgɔn cɛ.   
A KEYITA  -  A lakodɔnna jamanakunda,   ŋunuŋunukuma minnu tun bɛ senna kabini waati jan na, laban kɛra tiɲɛ ye.      
Mali minisiriɲɛmɔgɔ kɔrɔ, Dɔrɔtɔrɔ Bubu Sise y’a ka walisiw jigin « Faraɲɔgɔnkan Perezidanfanga ani Bɛnkanfanga kama » ( IYƐRIDE ) la, alamahinɛna Sumayila Sise la ka pariti kɔrɔ.    
A tara, sibiridon zuwɛnkalo tile 26, k’a kɛ Jene ( Moti marabolo ) IYƐRIDE bolofara Sɔrɔ Koɲɛw Kalatigi ye.    
Cɛbɔ kɔrɔ Mali perezidansigi kalafili la, Mamadu Igɔri Jara, donni kɔfɛ « Iniyɔn puru la Erepibiliki e la Demokarasi » ( IYƐRIDE ) la, dakun sera Mali minisiriɲɛmɔgɔ kɔrɔ, Dɔgɔtɔrɔ Bubu Sise, sɔrɔ ani nafoloko minisiri kɔrɔ, ma, k’a ka walisiw jigin ɲuguji ni jɛman pariti la.    
A tara k’a kɛ Jene ( Moti marabolo ) IYƐRIDE bolofara Sɔrɔ koɲɛw Sekeretɛri ye.    
A donni waleyara, sibiridon zuwɛnkalo tile 26 san 2021, Jene pariti bolofara ka lajɛba senfɛ.    
A sababu la, pariti ɲɛmɔgɔyaso ye cidenkulu bila ka taa a baaraw ɲɛmɔgɔya kɛ.    
A dɔnna jamanakunda, Dɔgɔtɔrɔ Bubu Sise sigira k’a kɛ Jene IYƐRIDE bolofara Sɔrɔ koɲɛw sekeretɛri ye.     
A bolofara lajɛba baaraw ɲɛmɔgɔya tun bɛ IYƐRIDE Jamana Ɲɛmɔgɔyakulu perezidandankanw Madani Tarawore, Befɔn Sise ani Sekeretɛri Zenerali dankan Gaharu Dukure bolo.      
Mɔgɔ tun bɛ se k’o sɛbɛn de kalan Minisiriɲɛmɔgɔ kɔrɔ Bubu Sise ka Fesibuku ɲɛ kan.    
A ɲininkalen anw fɛ, sibiridon zuwɛnkalo tile 26 san 2021 walasa k’a fɛla sɔrɔ nin donni kan, IYƐRIDE sekeretɛri zenerali, Dawuda Ture, y’a da tulow kan ko pariti dayɛlɛlen don donni bɛɛ kama.    
IYƐRIDE ye pariti dayɛlelen ye kabini a sigili.   
An ka sariyasɛbɛnw dayɛlɛlen don donni kama.   
Donni bɛɛ bɛ bisimila ni hɛrɛ ye.       
Pariti dayɛlɛlen don Maliden bɛɛ ye ani hali Afirikika minnu  bɛ Mali la.    
a ko ten.
K’a sin pariti ka san 2022 perezidansigikalata cɛbɔ sugandili ma, IYƐRIDE Sekeretɛri zenerali, Dawuda Ture, y’a dajira k’o koɲɛ bɛna jalatigɛ n’a waati sera. 
N’a waati sera, wele bɛ bila cɛbɔya ma, ni tɔndenw bɛɛ se k’a ɲini, taabolow bɛ yen walasa ka cɛbɔ kelen sugandi.    
a y’a kunca ten.
Agibu Sogodogo  -   « Ne ka diɲɛnatigɛ tun latigɛra n ka kin kasobonba la, nka ntolatan fɛ, ne bɛ n ka jamana mɔgɔ baanayalenbaw cɛla ». ƐFISE Bariselɔni ka ɲɛfɛjɔ kɔrɔ bolo, fɛn min cɛ ka ɲi diɲɛ fɛn bɛɛ ye, o ye ka nunkɔrɔyɛlɛ lase tɔw ma.
« Kabini waati damadɔ, ne y’a faamuya ko ka tɔw dɛmɛ, o ye ko ye min jɔda ka bon a bɛɛ ye diɲɛnatigɛ la.   
I n’a fɔ ne kɔrɔkɛ Bubakari Sidiki Sangare, BEYƐSIYƐSI tɔn perezidan, ye min kɛ, ni ntolatan ɲɔgɔnkunbɛnw labɛnni ye denmisɛnw kama.    
Denmisɛnw ye nin nisɔndiya min kɛ, nin ɲɔgɔndan kɔnɔ, sɔngɔ t’o la, wa o de la, ne bɛ dusu don aw la ka to ka denmisɛnw dɛmɛ, Mali hɛrɛ kama.     
O kɛlɛ la, ne labɛnnen don k’aw bilasira », a y’o ɲɛfɔ.
A kumatɔla a ka baara tɛmɛsiraw kan, Duwala den y’a dantigɛ k’ale bɔra denmisɛnkulu la, sugolako dɛsɛlen don min bolo ka caya.   
« Ne ye kɔfɛkinw den ye, ne ka diɲɛnatigɛ tun dabɔra n ka kin kasobonba kama, nka ni ntolatan ye, ne bɛ n ka jamana nafolotigibaw cɛla.   
Denmisɛn minnu ye BEYƐSIYƐSI kupu finali tan tun bɛ hɛrɛ la ni ne yeli ye, nka u ma min faamuya, o ye ko nin y’a san 27 ye, ne tun b’u nɔ na.      
Ne tun ye faantan ye, sugolako tɛ min na ani siniɲɛsigi tɛ min ye, nka kodɔn dɔ tun bɛ n na, ntolatan ta kɔni. 
N ye o nɔgɔyada o sɔrɔ ka taa n sanga senkola dɔwɛrɛw ma ani fana n ye hakili sɔrɔ ka baara diya n ye.      
O de kosɔn, n b’a fɔ n yɛrɛ ma sɔn ko kow ɲɛ sɔrɔli jinɛmoriya, o ye baara de ye », a y’o bɔ a da, yann’a ka fara a kan k’a ye kɛlɛ kɛ, hali n’a ma kɛ ko nɔgɔn  ye.         
« Fɛn min jɔda ka bon a bɛɛ ye diɲɛnatigɛ la, o ye ka se ka wuli k’i jɔ kokura. 
Ne binna siɲɛ caman, wa n hakili b’a la don min na n y’a fɔ n fa ye ko n bɛna baarakɛbaga bɛnkansɛbɛn bolonɔbila Ereyali Madiridi la ani k’u ye bɛnkansɛbɛn kofɔ n ye nin wari hakɛ in na.      
N fa ko n ma, n denkɛ, an tɛna faantanya bilen abada.
San damadɔ o kɔfɛ dɔɔnin, n tun bɛ min sɔrɔ kalo o kalo, n tun b’o de sɔrɔ komi o komi, wa n y’a fɔ n fa ye a tuma, Ala ka kabako de ye nin ye. 
N b’a fɛ ka maana ncinin dɔ lakale aw ye.
Mɔgɔ min b’a ka wari mara so, kasɔrɔ a t’a kɛ foyi ye, o wari tɛ taa ɲɛ.
Mɔgɔ min b’a ka wari bila warimarabon na, hali n’a kiimɛnan ye 2% de ye, a bɛ dɔ sɔrɔ.    
Ne y’o de kɛ ni bɔli ye Ereyali Madiridi la, yɔrɔ min na n tun tɛ ntola tan, ka taa Mazɔriki, yɔrɔ min na n y’a daminɛ ka ntola tan.
Ne ye nɔgɔyada min sɔrɔ ka ntola tan dɔgɔkunlaban o dɔgɔkunlaban, o de y’a to n ka kɛ n ye min ye bi », a ko ten.    
Ani ka denmisɛnw ladi u ka dusu sɔrɔ ka latigɛli ɲumanw ta diɲɛnatigɛ la.    
Samiyɛli Eto Fisi y’a ka kuma kuncɛ ni pereperelatigɛli ye ko Mali ye jamanaw bɛɛ la baanabaw dɔlakelen ye diɲɛ kɔnɔ. 
« Bi, jɛn tɛ se ka kɛ n’a ye an ka kɛ faantanw ye, nka an y’a ye k’a da a kan an sɔnna a ma.    
Ka kɛ baana ye, o ye hakililako de ye ani o tɛ ka wari sɔrɔ diyagoya la, nka hakililako de don », a y’o pereperelatigɛ.    
Mahamadu Tarawore.     
An ka jamana lakanako ye kunnasirikoba ye, bawo jatigɛwale binkanniw bɛ ɲini ka kɛ Mali faantanjamaw ka don n’a dugujɛ kow ye.    
Buguni kɔlɔsilikɛdaga min bɛ ƐRƐNI 7 kan, polisi, duwaɲɛ, zandarama ani sɛnɛfɛnw saniyaw fɛsɛfɛsɛlibagaw ka daga sigilen bɛ yɔrɔ min, kɔra mɔgɔfagabinkanni dɔ kɛyɔrɔ ye, sibiridon sufɛla la k’a dugu jɛ karidon na mɛkalo tile 30 laban na, sɔgɔma nɛgɛkanɲɛ 3 fanfɛlaw la, min kɛra cɛ marifatigi dɔw fɛ, minnu bugunatigɛw ma dɔn fɔlɔ, ka segin an ka lakana ɲɛmɔgɔw kumafɔcogo falenbaliw kan, juguman na su duuru bɔra min na, ni polisi jalatigidankan kelen ani sigidalamɔgɔ gansan naani bɛ minnu na.          
Ka bɔ kunnafonisunw bɛnnen na kelen ma, binkannikɛlaw nana motow de sanfɛ, k’u kɛ mɔgɔ fila-fila kuluw ye.
Kulu fɔlɔ y’i kunsin siratigɛwari saralidaga fanfɛ ani filanan, polisiw ka daga fanfɛ.    
Ani ka tɛmɛ kuma fɛ ko u kɛlen k’u cooko koɲuman, binkannikɛla, minnu tun bɛ siratigɛwari saralidaga yɔrɔ la, ye hii kɛ.      
O la, olu ka marifamakanw wulilen ka tugu ɲɔgɔn na, o nana ni jawuli dan ye.    
Wa, o bɛɛ ni taafan yɛrɛɲini kɔnɔ, minnu tun bɛlɛnnen don polisiw ka daga yɔrɔ la, y’a daminɛ ka mugu ci jama na.    
U ka mɔgɔfaga falaman kɔnɔ, binkannikɛlaw ye mɔgɔ duuru faga, jamana polisi jalatigidankan kelen bɛ minnu na.
U ye mobili fila fana jeni.
Nin ko gɛlɛyayɔrɔ ye min ye, o ye ko nin kulu sera k’a ka waleya kɛ ni jasigi ye ani k’i dɛn ka taa u nanamasumalen kasɔrɔ kana ani lakana kɛbagaw ma balan hali ncinin da u ɲɛ.   
Ɲuman na, a dantigɛra an ka kunnafonisunw fɛ cogo min, Jiw ani Kungow cakɛlaw ye binkannikɛlaw kunbɛn u ka kɔlaseginni kɔnɔ, wa, u n’olu cira ɲɔgɔn na.  
Ani k’a fara a kan k’o ciɲɔgɔnna senfɛ kisɛ kelen ye binkannikɛla, minnu ye hii kɛ Buguni daga kan ka kɛlɛkɛcɛw kelen minɛ.     
Ani fana, u ye bugunatigɛsɛbɛn dɔw to u kɔ, minnu mɔgɔw jaw bɛ yaala la bɔlɔlɔ sanfɛ kaban, wa ɲinini fɛlasɛbɛn dɔ bilala o cogo la walasa k’a mɔgɔ kofɔlenw lasɔrɔ.     
Binkanni kɔfɛ, i n’a fɔ an ka ɲɛmɔgɔw bɛ se a la kosɛbɛ cogo min na, Buguni marabolo gɔfɛrɛnɛri, Zenerali Keba Sangare, taara a yɔrɔ la k’a tiɲɛniw lasa.
O kɔfɛ, Jatigɛwalekɛlaw Kɛlɛli Lakanabaga Kɛrɛnkɛrɛnnenw ( Fɔrisati ) sɔrɔdasikulu kelen yɛrɛkɛra dugu kɔnɔ walasa ka mɔmɔni baaraw kɛ.   
Ani fana, Buguni marabolo mara waleyali kuntigi y’a kɛ sababu ye ka wele bila jamaw ma dusujɛlenya jɛkabaara la ni kana ani lakana kɛbagaw ye, bawo, a sɛbɛnw kunnafonisunw masurunnamɔgɔ dɔw ka fɔ la, npogotinin san wolonwula dɔ tun y’a binkannikɛlaw ye tile kɔnɔ, ni k’u kofɔ a bangebagaw ye, minnu tun m’u hakili jɔ a fɛ.      
Gɔfɛrɛnɛri y’a ɲini kana ani lakana kɛbagaw fɛ u kɔnkɔnmanenba ka to.    
O kɔfɛ, a taara Buguni Sesesɛrɛfu la ka nɔgɔya da mɔgɔ joginnen wolonwula ye, minnu cɛla saba ta ka jugu.    
K’a dɔn ko a bakurubajate bɛ su duuru kofɔ, polisi jalatigidankan kelen, marabolo sɛnɛ ɲɛmɔgɔyaso ka sɛnɛfɛnw saniya sɛgɛsɛgɛli cakɛla kelen, sofɛriparanti fila ani fure kelen min ma bugunatigɛ fɔlɔ bɛ minnu cɛla.        
Bubakari PAYITAWO  -  Walasa k’a ka cɛdenw bila wulikajɔ la kalata nataw kɛlɛw kama, Perezidanfanga waleya ɲɛtaa kama ( AYƐRIPE ) politiki faraɲɔgɔnkankulu, min ɲɛmɔgɔya bɛ Ceman Hibɛri Kulibali bolo, ye nin kalafili bolodiɲɔgɔnma in musow ani denmisɛnw ka kolatilennaw ɲɛmɔgɔyakuluw kunbɛn.   
Nin ɲɔgɔnkunbɛn jɔda bɛ min na, mɔgɔ min bɛ se ka kɛ cɛbɔ ye ka baara waatijatesɛbɛnw na perezidansigikalata nata la, minsiri kɔrɔ Ceman Hibɛri Kulibali, kɛra Loteli de Lamiciye la.    
A tun kɛra politikitɔn, minnu bɛ AYƐRIPE la, perezidan caman ɲɛna, i n’a fɔ PEZIYA Hamadi Sangare, Pariti Mali Emɛrizansi Musa Umaru Jawara a bɛ fɔ min ma Baci, min tɛ dɔwɛrɛ fana ye a Jɛɲɔgɔnyatɔn Waleyali Ɲɛmɔgɔ kɔ, FAKI Seyidu Umaru Ture.      
AYƐRIDE faraɲɔgɔnkanjɛkulu perezidan, min kologɛlɛyalen don ni politikitɔn mugan ɲɔgɔnna ye ani tɔn caman, y’a dantigɛ ko fo u ka Cɛmancɛlafanga ɲɛmɔgɔw bilasira, yaasa u k’u ka ciw ɲɛ sɔrɔ.    
Olu bɛ tali kɛ, k’a bila ko bɛɛ ɲɛ, kalata labɛnni, danaya bɛ min na, waati kofɔlen kɔnɔ.   
Ani k’i sinsin denmisɛnw ni musow ka wulikajɔ kan, walasa ka dɛmɛ kɛ ka jamana ka lakana hakililatigɛ ka tɛmɛ nin kan ani sendonni kologɛlɛn kalata nataw la.     
A y‘a dantigɛ ko a ka kan musow ni denmisɛnw ka bila tɔgɔdisɛnbɛnw yɔrɔ ɲuman na wasadenkalataw ani sigidakalataw la, minnu bɛ na.       
An b’a fɛ ka damakɛɲɛni lataaɲɛ, kasɔrɔ a tɛ kɛ ko an ma an ka musow ni denmisɛnw degelikalan fisaya, politiki ɲɛmɔgɔya la ani senyɛrɛkɔrɔ ni sɔrɔ bɛ kɛ baara minnu na kalansenbolo wɛrɛw la.      
A y’a ɲɛfɔ ten.    
Ceman Hibɛri kulubali bolo, fo k’a kɛ cogo la Mali la, npogotigiw ani musow ka kɛ ɛnzeniyɛriw ye, yaasa dɔ na bɔ musojama ka kɔfɛtoli la, hadamadenya sira la.    
Ani ka soronadon kɛ, k’a ɲɔgɔnna ɲɔgɔnbɛnw lacaya AYƐRIPE jɛɲɔgɔnyakulu musow ani denmisɛnw cɛ.    
A ka kuma bɛna dafa kumakɛla wɛrɛw fɛ, i n’a fɔ Musa Umaru Jawara a bɛ fɔ min ma Baci ani Hamadi Sangare, minnu ye biro fila ninnu kakililatigɛ u ka kɔkɔrɔdonw na an’u labɛnni k’u bilasira.    
Ka kɔn o ɲɛ, AYƐRIPE musow ka perezidanti, Mmu Tarawore Kadijatu Tarawore ani denmisɛnw ka perezidan y’u ka biro jira, ka bɛn u kelenkelenna ta ma, ani k’u ka walebolodalenw siraw kunbabaw kofɔ, k’u ka faraɲɔgɔnkankulu jɔyɔrɔtigi fɔlɔw wasa.      
An k’a dajira ko paritiw bɛ ye AYƐRIPE kɔnɔ, i ko Modibo Sumare ka IYƐRIPE, Hadi Ɲangadu ka ƐMUPEYƐMU ani a ye donni belebele sɔrɔ, AYƐMUPE – Mali tɔn ta, denmisɛn kolaɲinina caman bɛ min na    
Birino SEGEBEJI  -   ASEYI 2000 Jiritukɔrɔla marali ye fɔɲɔgɔnkɔ dɔ kun ye Bamakɔ Jiw ni Kungow marabolo waatilaɲɛmɔgɔmuso, Mmu Jeneba Gindo ani Musa Nantege Tarawore cɛ.    
O laban o bɛ baaradasɛbɛn sɔsɔ, min b’a ka nin yɔrɔ, ɲɛw bɔlen don min fɛ, labɛnni bɛnkansɛbɛn wuli.     
Baaradasɛbɛn n°22 / DEYƐREYƐFU / DEBE kɔnɔ, Bamakɔ Disiriki marabolo Jiw ni Gungow ɲɛmɔgɔmuso, Mmu Jeneba Gindo bɛ yɔrɔlabɛn bɛnkansɛbɛn wuli, min dira san 2007, Musa Nantege Tarawore ma ASEYI 2000 siraba fan fila tilali ka bɔ ɲɔgɔn na banbali labɛnnen fandɔ kan, min lakodɔnnen don ni Jiritukɔrɔla Kɛnɛ tɔgɔ ye ka caya,.         
Ne wasalen b’i hakili jigin ko jirisiɲɛw ani feerew labɛnni k’u bɔ ASEYI 2000 siraba fan fila tilali ka bɔ ɲɔgɔn na banbali labɛnnen kan, bɛnkansɛbɛn min kɛra e ni Marabolo Banakɔla Minɛko ɲuman Ɲɛmɔgɔyaso cɛ, k’a bɛn marisikalo tile 20 san 2007 ma, b’a dajira k’i yamaruyalen bɛ ka yɔrɔ labɛn ani k’i sigi walasa ka jirisiɲɛw ani feerew bɔ ni k’u feere, ka yɔrɔ labɛn ani k’i sigi ni jirisiɲɛbɔla tɔgɔ ye, 
mɔgɔ bɛ se k’o kalan bataki kɔnɔ, « kɛlɛɲɔgɔn » sera ka min sɛnbɛnfuraja kelen sɔrɔ.
N kɛlen k’a lakɔlɔsi k’o bɛnkansɛbɛn sɔsɔra san caman ni luwansewari dɔ minɛni ye, Marabolo Banakɔla Minɛko ɲuman Ɲɛmɔgɔyaso yɛlɛmanen k’a kɛ Marabolo Jiw ni Kungow Ɲɛmɔgɔyaso ye sɛtanburukalo tile 23 san 2009 perezidansariya n° 09 – 500 / PEYƐRƐMU fɛ, n’o tɔgɔtigiya ye, a bɛ wajibiya ne ma k’i ka bɛnkansɛn wuli, k’a ta bi don feburuyekalo tile 12 san 2021 na.    
Mmu Jeneba Gindo y’a kuncɛ ten.
Ban kɛra lafasalikuma minnu ma, Musa Nantege Tarawore fɛ, min bɛ kulola ni yɔrɔlabɛn bɛnkansɛbɛn sariyasen 9 sɔsɔli ye.      
Jiw ni Kungow ɛnzeniyɛri, min bɛ sɛgɛnnafiyɛnbɔ la, sɔminen bɛ jɛɲɔgɔnjuguya fɛ Jiw ni Kungow cakɛda ni Laraba Kere cɛ, sisan « jiritukɔrɔla » nafabɔbaga.    
Fɔɲɔgɔnkɔ dɔw donna o laban ni Jiw ni Kungow ɛnzeniyɛri cɛ, k’a sababu kɛ luwansewari dɔw sarabaliya ani majɛ wɛrɛw ye.   
W’a tun ɲinina Laraba Kere fɛ a ka wuli ka bɔ yɔrɔ la.     
I ko bɛnsenma, sariyalatilennaw ka laɲini dugujɛ de, ka sin Kere ma, Jeneba Gindo ye bataki dɔ ci a baaraɲɔgɔn ma, min bɛ sɛgɛnnafiyɛnbɔ la, a ka yɔrɔ bila.     
Bataki dɔ kɔnɔ, mi cira Laraba kere ma, k’a sɛbɛnfura dɔw lase mɔgɔ caman na, Mmu Jeneba Gindo bɛ minnu na, Musa Nantege Tarawore b’a sɛbɛn,     
KERE, zuluyekalo san 2020 kalo luwansewari sarali senfɛ, e tun y’a fɔ ne ye ko Jamana Jiw ni Kungow Ɲɛmɔgɔ ko i kana ne ka luwasewariw sara, ani k’ale bɛ se ka ne nɔminɛ kiri la, ko mɔgɔ min ye ne ka bɛnkansɛbɛn bolonɔbila sara ani ko k’ale to Jamana ka Ɲɛmɔgɔya la, a tɛ min sɔrɔ, ne b’o de sɔrɔ ka n to sɛgɛnnafiyɛnbɔ la.    
N b’i hakili jigin tuguni, ko utikalo san 2020 luwansewari sarali senfɛ, ne tun y’i wele ka na n ka mobili kɔnɔ walasa ka wari di i ma, e y’a fɔ ne ye, a don na, ko Jamana ka Ɲɛmɔgɔ ani Marabolo ka Ɲɛmɔgɔmuso bɛ ne juguya la.    
O bɔlen kɔ yen, k’u y’a ɲini e fɛ i ka fɔɲɔgɔnkɔ dɔ wuli walasa u ka se ka ko kɛ ne juguya la.
Musa Nantege bɛ taa yɔrɔ jan na ka tɛmɛ nin kan, n’an ka wari miliyon caman yiriwalinafolobɔw kofɔli ye, walasa k’a kɛnɛ labɛn ka ɲɛw fa.     
Ka tɛmɛ jiriw turuli an’u ladonni kan ale fɛ, Jiw ni Kungow ɛnzeniyɛri, min bɛ sɛgɛnnafiyɛnbɔ la, ye baara kologɛlɛn kɛ ka kɛnɛ lasaniya.
Sisan Jiritukɔrɔla nafabɔbaga,
min ye yɔrɔ luwansebaga duurunan ye, o ni Jiw ni Kungow baarakuntigiw bɛ janfa na Musa Nantege Tarawore juguya la wa ?     
Itali ye cogo caman kɛ a yɛrɛ ye  Ɲɔgɔnsɔrɔ Waati fɔlɔ kalaman na, Italikaw dun tun bɛna se k’u jigi da a kan ka danfara kɛ siɲɛ caman. 
Fɔlɔ, Ɛsipinazola de m’a ka tanni banamini ka se hakɛ la (11nan).
O kɔfɛ, sira bɛɛ la belebele sɔrɔli bɛ bila Barela kun, o min y’a ka kinsen kɔkankɛrɛlatanni ɲɔninen ye ni balakaseri ɲumanba ye celukɔlɔsila fɛ ( 17nan). 
Lɛrɛ tilacɛ tɛmɛ kɔ dɔɔnin ntolatan na (33nan), Ciro, jɔlen kelewu, ale kɔni y’a yɛrɛ sifilɛ k’a to yɔrɔ jan na.   
Garijigɛgoya la Rɔmu Laziyo ɲɛfɛjɔ bolo, a ka yɔrɔjannatanni labanna ka n’i fara fandɔ sanfɛcɛminɛnɛgɛ kan. 
Basimani, min tun ma bɔ a nɔ na, tun bɛ se k’a ninakili bila… ! 
Ciro jɔlen kelewu.   Itali ni Ositarali bilalen ɲɔgɔn na.  Ero 2020.  Halibi ntolatan kɔnɔ, Otirisi ye sɛgɛnnafiyɛnbɔ fara a bolodala ka fanga kura sɔrɔ ni kɛ segin ka na ni jɔsen ɲumanw ye ka bɔ labɛnkɛsow kɔnɔ. 
Minitiw tɛmɛtɛmɛni kɔnɔ, Alaba tɔɲɔgɔnw  dara u yɛrɛ la, fo ka se k’u jɔyɔrɔ fa a koɲɛ la.  
Kabini tako filanna daminɛ na, Arinotowiki ye farikansiw wuliko fɔlɔ dɔ bila Alipikɔfɛmɔgɔ ka kɔfɛjɔw la (47nan), yanni Alaba k’a ka cibabawu ye ka Donnarunma ka celu sanfɛla numanyanfan kunnata ni furancɛ ncinin ye (52nan), ka ni kura don cɛdenw na.  
Otirisi ye jawuli bila u la. 
Jigiyaba sɔrɔlen, Otirisi hakili yɛrɛ kɛra a la k’a ye kuru fɔlɔ don Arinotowiki ka kunkololatuli dɔ la (65nan). 
Nka ɲɛfɛjɔ ɲangira tiɲɛ kan ni  kɔnkawuli sariya ( / orize ) ye.
Itali tun wɔsira, nk’a tun bɛ i ko nin sen a digira a la ni k’a galabu kɛnɛya. 
Danyɛrɛla dabolo yɛlɛmani pewu ani mɔnɔbɔ Wenbileyi ! 
Awɔ nk’a filɛ, tɔ bɛ Robɛrito Mancini ka cɛw la, wa u y’a da kɛnɛ kan miniti bi saba farankanw kɔnɔ. 
Bɔbolola fɔlɔla ka bɔ Siyesa la, min kɛra tugutuguɲɔgɔnna kɛbaga ye ni jasigiba ye, Otirisi kɔfɛjɔw cɛla (95nan).   
Itali tun bɛ se k’i wasa ni celu donnen jate ye a bolo, nk’a y’a yɛrɛdiyabɔ ni filanan farali y’a kan. 
A donnen ka ntolatan to senna, Barɛla nɔ na, Pesina ye fandɔ mɔgɔw jigiw kari ni celu donni ye numansen cili jalan dɔ la (105nan)
Nɔnɔbɔw bantuma, Kalazidiziki ye dɔɔnin bɔ celu donnen ji la ni kunkololatuli ye, a farikolo fililen ka taa ɲɛfɛ, dɔgɔdɔgɔnin dɔ senfɛ (114nan).    
Kununni min sumayara nani fɛ kojugu ka jigi fa.   
A ma ɲɛw fa k’a ka ntolatan saba tɛmɛnen bɔ, Itali ye ntolatan naani minnu bɛ kɛ laban ɲɛ ( / kari de finali ) lasɔrɔ, min n’a bɛna bila Bɛliziki ani Pɔritigali ɲɔgɔntu sebaga la.  
Sun : https : // www . Goal . com / fr  -  Ka kɔn Alimaɲi ni Hongiri ntolatan ɲɛ, IYƐFA y’a kɔn Miniki dugu k’a ka ntolatanyɔrɔ yeelenw mɛnɛ ka kɛ alakamurujan ɲɛw ye walasa ka ban jira ka da Hɔngiri sariya kan, min bɛ lutuya layiriwali kɔn balikubaliw yɔrɔ la.  
Alimaɲi ni Hɔngiri cɛ ntolatan tun tɛ ka kofɔ i ko bolodalen bɛɛ la duman Ero 2021 ntolatanw na.   
O ɲɔgɔnkunbɛn o, min bɛ don kuluntolatanw tile sabanan ni laban kɔnɔ, n’a bolodara ka bɛn arabadon zuwɛnkalo tile 23  wulafɛ ma, Miniki, dun kuma cayara yann’a sendaɲɛfɔlɔ yɛrɛ ka di.  
Tile kelen k’a kɔn a ɲɔgɔnkunbɛn ɲɛ, « Ɛrɛnbo Gɛyiti » (alakamurujanko), i ko a mankutura cogoya min na, ye misali kura di ntolatan ni politiki cili la ɲɔgɔn na.  
A kɛdugu tun b’a fɛ k’a ka ntolatanyɔrɔ yelenw mɛnɛ k’u ɲɛ kɛ alakamurujan ye, kulusijalako ni taafeboloko ani hakɛyakow (ƐLiZeBeTe +) kuluncininw lakanani taamasiyɛn.   
Banni cogoya dɔ ka sin Hɔngiri minisiriɲɛmɔgɔ laadalafasalajugu, Wikitɔri Ɔriban, ka gɔfɛrɛnaman ma, ani kɛrɛnkɛrɛnnenya la  ka sin sariya talen ma zuwɛnkalo tile 15, Bidapɛsiti, min b’a ɲini ka julajuguyaganseliwalew ani fɛnw kɔnɔkow minnu bɛ cɛyako ni musoyako jira walima minnu bɛ cɛya ni musoya bugunatigɛli sirabilali, cɛya ni musoya falenni ani lutuyawalew layiriwaliw kɔn balikubaliw yɔrɔ.   
Taratadon, Erɔpu ntolatantɔnw ka kelenyakulu (IYƐFA) banna minikikaw ka laɲini ma.   
K’a da kan waati politiki bɛ cogoya min na,  
ɲɔgɔnkunbɛnw ɲɛnabɔli ɲɛmɔgɔyakulu ye jɔsen ta min tɛ fan dɔ dɛmɛ dɔ kan.  
Walasa ka sugucaya ani sendonni layiriwa.   
O n’a ta bɛɛ, a y’a dajira ko ka yelen ɲɛ caman mɛnɛ a kɛnɛ kɔnɔ don wɛrɛ. 
Walima zuwɛnkalo tile 28, walima zuluyekalo tile tan ni duuru fɔlɔ kɔnɔ
A kana kɛ ntolatan senfɛ, nka « Wasolakow Taama » ɲɛnajɛw la, minnu bɛ labɛn ƐLiZeBeTe+  ka tɔn fɛ.  
O latigɛ fora Hɔngirikaw fɛ. 
Ala barika la, Erɔpu ntolatan ɲɛmɔgɔw ye hakiliɲumanya kɛ n’u sendonbaliya ye ko la, min tun bɛna se ka kɛ politiki dalakɔrɔbɔli ye ka sin Hɔngiri ma.  
Jamana kɔnɔkow minisiri, Petɛri Ɛsizizarito, y’a jate o cogo la. 
Nka, Rin kɔfɛla la, politiki jɔyɔrɔtigi caman ye IYƐFA ka taabolo kɔn.
O ma bɛn. 
O tun bɛna kɛ kotoɲɔgɔtala ani kannabila taamasiyɛn ɲumanba ye. 
O kɛra laadalafasala, Marikisi Sɔdɛri (SeDeWU) Baviyɛri marabolo gɔfɛrɛnaman ɲɛmɔgɔ ka hakilila ye.   
O ɲɔgɔnna waatilako kɔnɔ, IYƐFA ka baarakɛtaw ka sin siyawoloma ma ani fisamanciya, minnu bɛ da lutuyakɛbagaw kan, dannaya bɛɛ bɛ tiɲɛ.  
Kereciyɛn-demokarati ka Kelenyatɔn sekeretɛri zenerali, Poli Ziyemiyaki ka jate kɛra o ye.  
N balima IYƐFA, a tɛ i n’a fɔ ne sigilen bɛ ni fɛnba ye aw bolo.  
Nka, aw ka degun ka bon tuguni ka tɛmɛ ni n tun hakili bɛ min na ye. 
Aw malola. 
Hadamadenya ni Demokarasi Pariti Sekeretɛri zenerali, Larisi Kilingibeyili, yen in fɔ a ka tiwiti kɔnɔ.  
Yaasa ka Miniki kɔkɔrɔdon, Alimanw ka ntolatanyɔrɔ caman tun ka kan ka alakamurujan bandari ɲɛw ta, arabadon, janko Bɛrilɛn, Kɔlɔɲi ani Farankifɔri.  
Sigida lamini lakanabagaw ye yɔrɔ sigiba bɛɛ wele u k’o ɲɔgɔnna kɛ. 
Kotoɲɔgɔtala kama. 
Ka sin lutuya ɲɛsiranɲɛ ma.
Ani k’o tɛ dɔrɔn, k’a da a kan ntolatan ko don. 
An ka taamasiyɛn kologɛlɛn bila ka ta suguya caya ma ani an ka alakamurujanw kɔrɔta jamana ɲɛfɛ ka taa.  
Ɲugujiw ka cɛbɔ jamana ɲɛmɔgɔyaso, « sanseleri », nɔfɛ, Annalena Bayeribɔki, min bɛna se sɛputanburukalo tile 26 depitekalafiliw kɔfɛ ka Angela Mɛrikɛli kɔfalen, y’o dajira ko.  
Kininfɛla gɛlɛn pariti « Alitɛrinative puru lalimaɲi » - AYƐFiDe (Falensira Alimaɲi ye) kelen pe de banna k’i fereke nin bɛɛjɛkɔnni ninnu na. 
Alimaɲi bɛ Erɔpu kelenyatɔn jamana tɔw minɛ ni kafalenya min ye, o bɛ digi mɔgɔ la, wasaden Mariyana Haredeyɛre-Kuhuneli, duw politikikow kumalasela, y’a dusu bɔ tan.  
An ka ko tɛ ka ntolatan ɲɔgɔnkunbɛw dɔ ta ka Hɔngiri politki lagosi.  
K’a bɔ a la, ɲɛ de ka kan ka bɔ Hɔngiri fɛ, a ka laadaladu lafasali kama, k’a kɛ jamajɛkulu kolo ye, an’a ka tungalataa politiki min bɛ bɛn an ma a ɲɛma.  
I n’a fɔ Alimaɲi, Faransi bɛ Erɔpu kelenyatɔn jamana tan ni saba cɛla, minnu y’u bolonɔ bila dantigɛlisɛbɛn na, zuwɛnkalo tile 22, min bɛ kiri bɔ Hɔngirikaw ka fisamanciya sariyaw taabolow la.   
Ntolatanyɔrɔ min bɛ layelenku ni alakamurujan yeelenw ye, arabadon.  
tun bɛna kɛ taamasiyɛn kologɛlɛnba ye.   
Kileman Bone, sekeretɛri deta Erɔpu koɲɛnabɔ la, y’a dantigɛ Azansi Faransi-Pɛrɛsi la, ko nin ɲɔgɔnna kibaruya tun bɛ tɛmɛ politiki kan.  
Taratadon, Faransi ntolatantɔn ɲɛfɛjɔ, Antuwani Giriyezimani,  ye Miniki ntolatanyɔrɔ ja labɔ ni alakamurujan ye a ka tiwitɛri batakibilayɔrɔ kan.  
IYƐFA bɛ jɔcogo la, toli ka gɛlɛn min kan, Karɔli Gomɛzi, ɲininikɛlaɲɛmɔgɔ Jamanaw ni ɲɔgɔn cɛ kow ani fɛɛrɛkow ɲininikɛcakɛda (IRISi) la, Pari,  y’o jateminɛ.  
Fan kelen fɛ, a ko a bɛ fɛ ntolatan ka kɛ bɛɛ sendonko ye.  
Fan wɛrɛ fɛ, a bɛ poliitiki bɔli ɲini farikoloɲɛnajɛ la. 
2021 Erɔ tako in labɛnni yɛrɛ bɛ dɔ fara politiki ɲɔgɔnsamasamaw sew kan.  
Ko min fɔlɔ don, ɲɔgɔnkunbɛnw kɛra jamana tan ni kelen kɔnɔ.  
Wa, i n’a fɔ 2016 kɔnɔ,  
IYƐFA jamanaw tɔnw mɔgɔw tila bɛɛ y’u sen don a la, Poli Diyɛtesesi, tariku karamɔgɔba Faransi-Konte sannakalanyɔrɔ la, ye hakilijigin kɛ in na.   
ntolatantɔn mugan ni naani, bi duuru ni duuru cɛla.  
« Sɔfiti powɛri » [ karabali se ] hakiliɲumanya kɔnɔ, ntolatan b’a to kuma ka se ka kɛ ni Erɔpu tɔ ye, ka jira k’a y’a damanafɛn ye.  
Dɔnsen wɛrɛ kan, Ikɛrɛni ntolatannaw y’o k’o misaliya.  
O la, IYƐFA y’o yɔrɔ samani ɲini ka bɔ yen,
min jatelen don politikiko ye. 
Tanu bɛ ŋanaw ye u donfini tɛmɛnen na, u ka fini bɛ jamana dancɛw bɔ kɛnɛ kan waati bɛɛ, Kirime dugukolo bɛ min kɔnɔ, i ko ONI b’a lakodɔn cogo min.  
Ani Risi ka sɔsɔliw bɛɛ kɔ, min ye o dugukolo o minɛ k’a fara a yɛrɛ kan san 2014, ani min bɛ dalakɔrɔbɔliw ye o fini sugandiw  la. 
Kunnafonisun :  Lemɔndi.fr.
Mali jamana musow ka basikɛtitɔn basikɛtikɛlamusow, minnu si tɛ san 18 bɔ y’a sɛmɛntiya ko bin kɛra olu kan diyagoya kafoɲɔgɔnyaɲini na u ka degelikaramɔgɔba fɛ, nka, kasɔrɔ a tun ladɔnniyara a ko la, Mali basikɛti faraɲɔgɔnkantɔnba, ma kuma a la, « Yumani Uruwayiti Wotisi » y’o dantigɛ bi.   
Amadu Banba, min si bɛ san 51 na, jamana muso minnu tɛ san 18 bɔ, ka basikɛtitɔn degelikaramɔgɔba kabini san 2016, tun na kɛ ka bin kɛ walima ka jɛɲɔgɔnya ɲini basikɛtikɛlamusow fɛ, minnu hakɛ dɔgɔyalen bɛ saba bɔ, ka balan don u ka baara taasiraw la tuma min na u banna ka jɛ a fɛ, a tigi minnu bɔra a la ka fɔ la, u ɲininkalen Yumani Uruwayiti Wotisi fɛ.   
Yumani Uruwayiti Wotisi  kɛlen kɔ ka sɛbɛnni kɛ k’a ci Diɲɛ basikɛti faraɲɔgɔkantɔnba (FIBA) ma, k’a diyagoya kafoɲɔgɔnyaɲini, minnu kɛra Mali la, ka don a bisigikumaw ɲɛmisɛnw ma, FIBA ye kokɛta fɔlɔ kɛ, ni degelikaramɔgɔw ani jɔyɔrɔtigi minnu na kɛ k’a damatɛmɛkow kɛ walima minnu na kɛ a kalama ka baaraw dulon, ka sɛgɛsɛgɛli dɔ jaabiw makɔnɔ.   
FIBA perezidan, Hamani Ɲangi, min ye maliden ye, y’a yɛrɛ bɔ, waati la, a jɔyɔrɔ la, sɛgɛsɛgɛli kuntaala kɔnɔ.  
Yumani Uruwayiti Wotisi ye kuma kɛ n’a tigilamuso saba, minnu bɔra a ko la an’u ka duw mɔgɔw minnu y’a damatɛmɛw kofɔ Mali basikɛti faraɲɔgɔnkantɔn, Banba ye minnu kɛ.  
Kasɔrɔ hali faraɲɔgɔnkankulu ma fɛn kɛ ka jaabi di a damakasiw la, nk’a y’i jija fana ka Banba ka damatɛmɛw kɔdogo n’i lahidu tali y’a tigilamusow ye minnu bɔra a ko la, k’u don jamana tɔn ka taliw la, u ka dade sara ye.  
A damatɛmɛ kofɔlenw la, dɔw kɛra jamanaw ni ɲɔgɔn cɛ ɲɔgɔnkunbɛnw senfɛ, muso minnu tɛ san 19 bɔ ka FIBA kupu di mɔni san 2019 bɛ minnu na ani minnu tɛ san 18 bɔ ka Afiriki sanpiyona. 
Muso, minnu tɛ san 19 bɔ, ka FIBA san 2021 kuipu di mɔni basikɛti bɛna kɛ Hɔngiri, k’a ta utikalo tile 7 la ka taa a tile 15 la, wa tɔn 16 minnu tun b’a ɲɔgɔnkunbɛnw la, Mali y’o dɔlakelen ye.  
Mali la, kabini san 2016, a tigilamuso minnu bɔra a la an’u ka duw mɔgɔw ye diyagoya kafoɲɔgɔnyaw kofɔ Banba ye minnu kɛ, a san fɔlɔ degelikaramɔgɔbaya la.    
Ajara, jamana muso minnu tɛ san 18 bɔ ka tɔn basikɛtikɛlamuso kɔrɔ dɔ, min tɔgɔ bayɛlɛmana, i n’a fɔ tɔw ta a kɛra minnu na, u ka lakana kama, diyagoya jɛɲɔgɔnyaɲini ani binkanni kɛra ale la Banba fɛ, a fa ka fɔ la, a y’a lakale o min ye.  
A y’a jira ko diyagoya ɲinini tun daminɛna tuma min, ka Ajara to sans an 17 la, tun bɛ k’a filɛ k’a jɔyɔrɔ tɔn kɔnɔ : Banba y’a wele ni k’a fɔ a ye k’ale bɛ fɛ ka jɛ a fɛ ani k’a kan ka jɛ ale fɛ walasa a ka jɔyɔrɔ sɔrɔ tɔn kɔnɔ. Ajara banna.  
FIBA ka diɲɛ kunbɛnniw dɔ senfɛ, o damatɛmɛ juguyara k’a kɛ binkanni ye : a [ Banba ] nana [ n denmuso ka ] dunanjiginso bon kɔnɔ sɔgɔmɔ nɛgɛkanɲɛ 2.    
A y’a tɛgɛ minɛ, k’a maga a (yɛrɛ) fari yɔrɔ dɔw la
A y’a tɛgɛw don a ka kulusi kɔnɔ. Ajara bolila ka bɔ bon kɔnɔ. 
O binkanni kɔfɛ, Banba ye Ajara ka basikɛtitanni waati sɛbɛkɔrɔdɔgɔya tɔn kɔnɔ.  
Tɔn basikɛtikɛlamuso kɔrɔlen fila wɛrɛw ye nin ɲɔgɔnnakow ɲɛfɔ.  
Mariyama ( tɔgɔ falennen ) y’a lakale Yumani Uruwayiti Wotisi ye k’ale tun bɛ san 15 la waati min na, Banba y’a ɲini ka jɛ ale fɛ a ka loteli bon kɔnɔ tɔn ka taama dɔ senfɛ, FIBA ka jamanaw ni ɲɔgɔn cɛ kunbɛn dɔ la, ni k’a gɛn ka bɔ tɔn na, a ka ban kɔfɛ.   
Mariyama y’a sɛmɛntiya fana ko Banba tun bɛ npogotigininw bagabaga ni kasolabila ye n’u y’ale ka kɛwale ninnu kofɔ.  
Npogotiginin sabanan, Umu ( tɔgɔ falennen ), y’a sɛmɛntiya ko tuma min ale tun bɛ san17 la, Banba y’a ɲini ka maga ale disi la ni ka kafoɲɔgɔnya kɛ n’ale ye.  
Tuma min na n banna, a m’a to n ka tanni kɛ.  
A ye n bila kɛrɛfɛ basikɛtitanniw na. Basikɛtikɛlamusow y’a sɛmɛntiya Yumani Uruwayiti Wotisi ye ko Banba tun bɛ jɛ ni jamana muso minnu tɛ san 18 bɔ, ka tɔn basikɛtikɛlamuso dɔw ye, ka kafoɲɔgɔnya kɛli falen basikɛtitanniwaati, wari ani farikoloɲɛnajɛminɛnw na.  
Mali la, kafoɲɔgɔnyawalew kɛli ni mɔgɔw ye, minnu si bɛ san 15 la ka se 21 ma ye sariyasɔsɔw ye,  n’a kɛbaga ye baliku ye min ka fanga bɛ boli a tigilamɔgɔ kan walima n’a ka lamɔn b’a bolo walima n’a ba lakɔlɔsi walima n’a y’a ka baaratigi ye.   
A ka kɔlɔsilibaara hukumu kɔnɔ ani ka bɛn ni FIBA donni sariyaw ye, a bɛ Mali basikɛti faraɲɔgɔnkankulu bolo ka basikɛtikɛla cɛmanw ani basikɛtikɛla musomanw lakana ka bɔ damatɛmɛkow bolo ani ka degelikaramɔgɔ damatɛmɛko kɛbagaw bali ni ɲangiliw ye ani gɛnni.  
 FIBA ka denmisɛnninw ka hakɛw lakanani ani farati bɛ baliku minnu ka kow la tuloman duuru ka fɔ la, yafa kelen si tɛ kɛ kafoɲɔgɔnyaɲini ani damatɛmɛniw jalakow la ka sin basikɛtikɛla cɛman ani basikɛtikɛla musoman ma, damatɛmɛko minnu bɛ kɛ ka sin balikubaliw ma u ka degelikaramɔgɔw fɛ sen b’o la.  
Diyagoya kafoɲɔgɔnyaɲini ni binkanniw bɛ se ka nɔw bila, waati jan tɛmɛnen kɔ, mɔgɔw la, minnu bɔra a la, farikolo walima hakili la, i n’a fɔ kamanagan, farifaga ani misimisi min ye degun kɔ kɔlɔlɔ ye degun kɔ.  
Denfa min ye ko lakale, n’a y’a denmuso Ajara sɔrɔ, y’a dantigɛ k’o min ye basikɛtikɛlamuso ye, ɲɛdɔn bɛ min na kosɛbɛ, ye basikɛti bila Banba ka binkanni kɔfɛ.  
A b’a yɛrɛ minɛ mɔgɔw la ka caya, w’a tɛ ko kalalaman si kɛla nin waati in na. 
Degun kɔ kɔlɔlɔ y’a sɔrɔ. Npogotigiw bɛ siran u jɔyɔrɔ ka tila u la tɔn kɔnɔ walima kɔlɔlɔ wɛrɛw k’u sɔrɔ, o la, a ko cogoya ka gɛlɛn kosɛbɛ. 
Ahamari Mayiga, « Porotɛkisiyɔn dɛ zeni ɛsipɔritifu an Afiriki-Mali » (Denmisɛn farikoloɲɛnajɛkɛlaw Afiriki ni Mali lakanani) sigibaga, tɔn min bɛ farikoloɲɛnajɛkɛla cɛmanninw ani musomanw lakana, ye nin dantigɛ.  
A ɲɛ ɲuman kan, Mali Basikɛti faraɲɔgɔnkankulu jɔyɔrɔ tun ka kan ka kɛ ka basikɛtikɛlamusow lakana, nka mɔgɔ si tɛ hami ni nin farakoloɲɛnajɛkɛlaw ka cogoya ye, min tɛ bɛn . Faraɲɔgɔnkankulu ka majɛ a ka jɔyɔrɔtigiya la ka sɛgɛsɛgɛli kɛ walima k’i mago don damatɛmɛkow bisigikumaw la, bɛ senna ka kɔn Banba nani ɲɛ.   
Mariyama y’a dajira ko Banba ye musow ka basikɛtitɔn degelikaramɔgɔ sabanan ye, minnu ka binkanni bisigikumaw tara ka federasiyɔn sɛgɛrɛ.  
Cɛnimusoyako ɲankata ye gɛlɛya ye min walankatalen don kosɛbɛ Mali kɔnɔ, ka tɛmɛ farikoloɲɛnajɛlaw ka yɔrɔ kan.  
Jamana kow jatebɔli cakɛda ka san 2018 hakililaɲinkali dɔ y’a to a ka se ka tiɲɛtigiya ko Mali musow ani npogotigiw minnu si b’a ta san 15 la ka se 49 ma, tila bɛɛ, nin ɲɔgɔnna ɲankata sera u ma.   
Ni « Ze zolɛnpiki » ye, min bɛ kɛ Zapɔn ani FIBA ka basikɛtikɛla minnu tɛ san 19 bɔ ka kupu di mɔni, minnu bɛ ka gɛrɛ ka na teliya la, FIBA ani SeyIwO ka kan ka taabolow ta teliya la ka degelikaramɔgɔ minnu bɛ damatɛmɛkow kɛ ani ɲɛmɔgɔ minnu m’u jɔ u jɔyɔrɔ la ka Mali basikɛtikɛlamusow lakana, bɛɛ labila.   
Yumani Uruwati Wotisi,  ne ye hakilila ta ka baara bila walasa k’a to yeelen bɛɛ ka se ka da nin koɲɛ kan.  
N’o tɛ Ɛlihaji (aw ka baarakɛbaga), Ne dɔn si tɛ nin ko bisigilenw na. 
Wa Ala ye n seere ye !  
Hamani Ɲangi, n’a bɛ fɔ a ma Wiye, ye nin de kalifa an na ntɛnɛdon tɛmɛnen ( zuwɛnkalo tile 14 ), a y’an wele tuma min na k’an ladɔnniya a ŋaniya talen na ani k’an hakilatigɛ k’a nɔ t’a la.  
Aladɔn belebele bɛ cɛ min na ani majigin min bɛ mɔgɔ bɔ a dabolo kan, Wiye ye jɔsenw la ɲuman ta ka sin lanɔgɔli, tɔgɔtiɲɛ ani juguya ma.    
Waati k’a dɛmɛ k’a lajɛya ! 
An bɔra nin janfa kalama, min sirila a kama, nin y’a tile damadɔ dɔrɔn ye, an teri dɔ ka sira fɛ, min bɛ lamerikɛnjamana kan.  
An b’a dɔn ko Maliden bɛ se, waati dɔw la, ka kɛ wara jugu ye a fasoden ɲɔgɔn kama k’o ka di a ye dama walima a lanɔgɔli diyanye fɛ.  
Nka, anw  tun bɛ ban ka da la ko Hamane Ɲangi tɔgɔtiɲɛbagaw tun bɛna sɔn ka se fo nin yɔrɔ in na walasa dɔrɔn ka cɛ mago sa, min ka sannayɛlɛn teliman basikɛtiboli ɲɛmɔgɔyabaara la ye ko ye a ka kan ni min ye.   
Anw dun tun ka kan ka sigi ni ko bɛɛ ye, Mmu Hayidara Ayisata Sise, a bɛ fɔ min ma Sato ( wasaden kɔrɔ ani Kɔnsɛyi nasiyɔnali de la taransiziyɔn -SEYƐNITE mɔgɔ ) kɛlen kɔ ka wayiba mɛkalo tɛmɛnen Maliden dɔw fɛ, minnu sigilen don Afiriki woroduguyanfan fɛ, walasa a kana sigi ka kɛ Afiriki wasadenbulon perezidanmuso ye.   
Muso ŋana, Afiriki tilebinyanfan n’a cɛmancɛ yanfan ani Magɛrɛbu fana y’u bolo don min kɔrɔ, lagosira, k’a tɔgɔ tiɲɛ ani k’a lanɔgɔ a yɛrɛ fasoden ɲɔgɔnw kɛ, k’a kɔrɔ kɛ ko dɔw dusu tun bɛna kasi ni nin ɲɔgɔnna tɔgɔsɔrɔ ye Afirini kunna.   
Ni mɔgɔ ka dɔgɔn kojugu, i bɛ mɔgɔw juguya minɛ kow la u ka kan ni minnu ye.  
K’a juguya minɛ sabula sobajɔla don, mɔgɔ o mɔgɔ ye Maliden ɲuman ye, kan ka waso ni min ye. Ni Mali kɛra basikɛtikɛsoba ye, janko musokunda, Hamani Ɲangi y’a  jɔbaga ye. 
A kɔrɔtalen a ka taɲɛ fɛ kow ɲɛmɔgɔyabaaraw la ani hakilila bɛ min na k’a farikoloɲɛnajɛbolofara layiriwa a dugumada fɛ,
Ale y’a (basikɛti) to a ka se ka bɔ a ka solosala la ni k’a se ka bonya da a yɛrɛ kan Afiriki ani diɲɛ kɔnɔ. 
Sannayɛlɛn galabukɛnɛya a sera ka min fiyɛ Afiriki basikɛti la ni Afiriki / FIYƐFEBA, o kɔ FIBA perezidan jɔyɔrɔ ye.  
Basikɛti Ligi Afirika walima Ligi Afirikɛni de basikɛtiboli ( Afiriki basikɛtijɛkuluba  /  ƐNIBEYA dawulamaba kɛcogoya Afiriki ) k’a ta mɛkalo tile 16 la ka se 30 ma san 2021, Kigali, Uruwanda, b’o seereya !      
K’a bɔ a la ko ale ka perezidanya de kɔnɔ Mali y’a ka bangun jɔnjɔn fɔlɔ ta ( jamakulufarikoloɲɛnajɛw la ) kulɔbuw ka dakun na (Joliba musow san 1995 ) ani jamanaw tɔgɔlatɔnw ( Samatasɛgɛ musolamanw san 2007 Dakaru, Senegali ). 
N’o ye bonya ni tɔgɔ di nin ɲɛmɔgɔ min ɲɔgɔn tɛ ani baarakɛla koɲɛdɔnna in ma fan bɛɛ fɛ farafinna ani diɲɛ kɔnɔ, a yɛrɛ ka jamana kɔnɔ, o taamasira ye kɔniya, juguya fu, munafakiyako de caman lase a ma.    
Nka, dugawuden min don, Hamani Ɲangi sera, waati bɛɛ, k’a yɛrɛ bɔ janw na, mɔgɔw ma ban minnu bilali la a ɲɛ kabini a y’a yɛrɛ jira n’a ka ɲɛmɔgɔyabaara kɛcogo ye, min y’a damanata ye.   
Wa, siga t’a la k’u bɛ nisɔndiya la dibi la ( dusu t’u la k’a waleya kɛnɛ kan ) kabini Hamani Ɲangi y’a ŋaniya k’a jɔyɔrɔ bila, waati la fɔlɔ, karidon tɛmɛnen ( zuwɛnkalo tile 13 san 2021 ) walasa FIBA ka se k’a yɛrɛ ka sɛgɛsɛgɛliw kɛ nin bisigikumaw kan diyagoya jɛɲɔgɔnyaɲini na, min kɛra baara taabolo ye, basikɛtikɛlamuso mɔgɔ tan hakɛ ɲɔgɔnna kan ( funankɛninmuso ncininw, a ko bisigilenw kɛtuma ) Mali la.  
 Abada ne sen ma deli ka don ani  ne ma deli, abada, ka bɔ jalakiliw kalama, minnu ɲɛfɔlen don aw ka bataki kɔnɔ, a ye nin sɛbɛn ka di Niyɔriki Tayimi ma.    
O tɛmɛnen kɔ, Niyɔrikikaw ka nin don n’a dugujɛ kunnafonidisɛbɛn ka faseri t’a da kɛnɛ kan cogo si la ko perezidan Ɲangi ye diyagoya kafoɲɔgɔnyaɲini ta  ka Mali basikɛtikɛlamusow sɛgɛrɛ.  
Nka i ko a y’a sara an na cogo min na, farikoloɲɛnajɛ hakilimaya ani jogoɲumanya tun b’a fɛ ale k’i bila sɛgɛsɛgɛlikɛlaw ka bolo kan, a ka waatilajɔyɔrɔbila kɔfɛ. Mɔgɔ minnu bɛɛ ni Wiye Ɲangi jɛra ka baara kɛ dusukunjɛlenya la walima minnu gɛrɛla a la binna ka bɔ kabanɔgɔw la nin kibaruya mɛnnen u fɛ.   
Ani k’a da o kan ko ɲɛmɔgɔ tɛ min bɛ jɛn n’a ye dan ka kari basikɛtikɛla cɛmanw ani bɛsikɛtikɛla musomanw ka farikolo ani jogo dafali la, a ye minnu ka hɛrɛw lafasa waati bɛɛ.  
Mun kelen de bɛ k’an sɔrɔ sa ? 
Mun de ye Malidenw juguya ka se nin hakɛ ma, fo ka se k’a ɲini k’u yɛrɛ ka hɛrɛ latiɲɛni diɲɛ ɲɛfɛ ? An baarakɛɲɔgɔn denmisɛn Kasimu Tarawore y’a yɛrɛ ɲininka tan a ka Fɛyisibuku batakisɛbɛnyɔrɔ kan. .  
Ani ka hakilijigin kɛ ko nin koɲɛ sogolola k’a labɛn Bamakɔ yan.  
U hakili b’a la k’u bɛ Hamani Ɲangi malo, nka k’a kɔdon, Mali de malola tuguni.  
Afiriki mɔgɔ FIBA kunna, janko Maliden, o ka kan ka kɛ wasoko ye anw bolo. 
Kutubu, nimisiwasabaliya de don, min ma se, abada, ka ku dɔw la, wa u ye dugujukɔrɔbaaraw caya walasa k’a lanɔgɔ.  
Wa hali farati ka jamana mankutu tiɲɛ, m’a to u ka mɔgɔjuguya bila.  
O dun tɛ bala mɔgɔ la, sabula mɔgɔ tɛ se ka baaraɲumanbakɛ, fasokanu, Afiriki faraɲɔgɔnkan laɲini bi
Ni ka Hamani Ɲangi juguya minɛ ka se nin hakɛ la. 
Wa, i n’a fɔ hakilila dɔnnenba dɔ b’a fɔ cogoya min na, kiritigɛla bɛ yen, min bɛ wele wagati, n’a bɛ bɛɛ bila i bilayɔrɔ la !  
Alifadi – A seginnen kɔ a wolodugu la, Mama, Konowari cɛmancɛ  la ka taa woroduguyanfan na, ntɛnɛdon, perezidan kɔrɔ Loran Bagibo y’a ka kiri kuma fɔ Diɲɛ kirisoba la,. 
«  Ne tɛ kojugubakɛla ye », siɲɛ fɔlɔ ye nin ye, kabini a seginni konowari, perezidan kɔrɔ Loran Bagibo ka kuma, ntɛnɛndon, zuwɛnkalo tile 28, a ka kiri kan an’a labilali Diɲɛ kirisoba (SePeyI) fɛ, ni k’a fɔ k’ale bilala ka taa Lahayi bawo « fo cɛ dɔ tun ka sɔbɔ, min bɛ degun kɛ ».   
« SePeyI, ko sɛbɛ tun tɛ, fo cɛ dɔ, min bɛ degun kɛ,  tun ka sɔbɔ, sina min bɛ degun kɛ. O la, u ye ne bila yen ». Loran Bagibo ye nin dantigɛ a ka Mama so kɔnɔ, a wolodugu la, Konowari cɛmancɛ  la ka taa woroduguyanfan na. 
Nka, a y’a fara a kan laadalaɲɛmɔgɔw, pariti mɔgɔbaw ani kunnafonidilaw ɲɛna : « n ma nimisa, k’a da a kan ni ne tun seginna ka na ni kojugubakɛla tɔgɔ ye, aw bɛɛ de tun bɛna maloya sɔrɔ yan ».   
Loran Bagibo labilala pewu, marisikalo laban na, SePeyI fɛ, yɔrɔ min na a tun jalakira ni kow ye, minnu ye kojugubakɛw ye ka bila diɲɛ na, n’o y’a seginni latigɛ Konowari.  
« Hali farajɛ minnu t’an dɔn, n’u b’an ka kɛlɛ misɛnninw jateminɛ yan, y’a dɔn ko ne (tun tɛ) kojugubakɛla ye.  
Ne bɛ ko bɛɛ kɛ, han, nka ne tɛ kojugubakɛla ye », Loran Bagibo y’o fɔ ka jama bila yɛlɛ la.  
A tun bɛ ka kuma ɲɔgɔnkunbɛn dɔ kɔfɛ ni laadalaɲɛmɔgɔw ye, minnu tun masaya masirilen don u ka taafe ɲɛ sugu camanw na, u nanen ka bɔ sigida bɛɛ la, a jabala yɔrɔw, min bɛ cɛmancɛ  la ka taa woroduguyanfan fɛ, n’u ye « fɔkabɛn » ci kalifa a la.  
« Fɔkabɛn dafalen ». « Mɔgɔw tun bɛ k’a makɔnɔ ale de ka kɛ yan, yaasa fɔkabɛn ka kɛ.    
Fo a k’i sinsin a ka jamatigiya kan ka Konowari fasojama wele ka na fɔkabɛn dafalen ma », a ye nin dantigɛ AyɛFiPe ye.  
Zozɛfu Goli Obu, Mama « dugukolow tigi » sigida fangatigi dɔ, lamininen ni sigida mɔgɔbaw ye.  
O laadalaɲɛmɔgɔw tun ka kan fana k’u sen don baara dɔ la, min dabɔra k’a « lasaniya », i ko a siya, Betew, ka laada b’a fɛ a ka kɛ cogoya min na mɔgɔ ye min donna kaso la ka tila k’a bila.     
« Tarata, tuma min n b’a lasaniya, n bɛn’a ɲini a fɛ a ka kɛ fɔkabɛn baara la, a ka daɲɛ fɔlɔw jamana ye, ka taa fɔkabɛn sira fɛ », « Dugukolow tigi » y’o fɔ, a kɛtɔla k’a fɔ ko yamaruya dira ale ma a bɔɲɔgɔnw fɛ nin baara la.  
« Betejamana na, ni du mɔgɔ dɔ bɔra ko gɛlɛn na, lasaniyali bɛ kɛ a ye.  
O bɛ kɛ n’a koli ye so binakun kan sɔgɔma joona, yanni tile bɛ wuli, ni daga donnen ni laadalajiribolow ani furabuluw ye, Kopobɛrɛ ani Titayi », kuntigi, san bi wolonwula hakɛ,  y’o ɲɛfɔ. 
Mama fɛrɛ la, duguden dɔw tora dɔn ni dɔnkili la k’a makɔnɔ ka dɛsɛ perezidan kɔrɔlen ka na kuma fɔ u ye.  
« Bagibo nana walasa ka bɛn segin jamana kɔnɔ », Biriziti Kudu, min nana ka bɔ kɛrɛfɛdugunin na, y’a kan kɔrɔta ni nin ye
«  Ne nisɔndiyalen don, bi tile ye don kɛrɛnkɛrɛnnen ye.  
Perezidan Bagibo kannabilala. 
An bɛ fɛ k’a lamɛn, a ka daɲɛ kelen pe dama fɔ » Beyatirisi Jeje, min nana ka bɔ Kapakepeku, y’o dantigɛ ka jiribolo dɔ to a tɛgɛ kɔnɔ k’a kɛ « bɛn ani fɔkɔbɛn taamasiyɛn ye ».  
Mɔgɔ ba caman ye setigiya kunbɛnni kɛ a ye, karidon, tile tan a nani kɔfɛ Abijan.
Girigara si ma kɛ seginni min na, k’a kɔdon a nani na Abijan, zuwɛnkalo tile 17, min na ɲɔgɔnsɔrɔ caman kɛra fanga ka basigikɛlaw n’a fɛmɔgɔw cɛ, minnu tun ko fo olu k’a bisimila pankurunjigiyɔrɔ kɛrɛfɛ.  
Loran Bagibo, min tun bɛ fanga la kabini 2000, tun minɛna san 2011 awirilikalo la, ni k’a lataa SePeyI la kalo wolonwula o kɔ, yaasa a ka kiri ɲankataw kosɔn, minnu kɛra perezidankalafili kɔfɛ 2010 laban na.   
A banni ka sɔn a ka sentanya la ka sin Alasani Watara ma tun wolola kalafili kɔ gɛlɛya la, joli bonna min na ka su 3000 bɔ.   
A seginnen kɔ ka sigi, ɔkutɔburukalo 2020, jɔyɔrɔfabaara sabanan na, sɔsɔli bɔra min na, Alasani Watara jɛnna ni Loran Bagibo ka seginni ye tile damadɔ a labilali kɔfɛ.  
Ni AyɛFiPe ye – Jamana Labɛnko kura minsiri, marabulon ni jamana fangabulonw cɛlakow bɛ min bolo, Karamɔgɔba Ibarahima Ikasa Mayiga, ka balimayataama ka taa bɔ jamana fangabulonw na kabini a sigira, taara ntɛnɛn zuwɛnkalo tila 28 san 2021, Jamana Fɔkabɛnna ka cakɛda la, min ɲɛmɔgɔya bɛ Mmu Sanogo Aminata Male bolo.  
O taama, min kɛra Mmu Sanogo n’a baarakɛɲɔgɔnw ɲɛna, o ye jɛkɛbaarawaati taasen ta a fan fila  ni ɲɔgɔn cɛ, min bolila Mali Jamana ka Labɛn kura kan.   
An y’a sugandi ka fɔlɔ ka na Jamana Fɔkabɛnna ka cakɛda la,
Minisiri Ikasa ko ten, bawo fangabulon don, min ye ɲɛjɔrɔyɔ ye, Jamanafanga ni fasodenw  ɲɔgɔnsɔrɔyɔrɔ don kuma la. 
jɔnni, ka tɛmɛ o fangabulon kan, bɛ se ka jamana cogoya jɔnjɔn fɔ, fasodenw bɛ min miiri fanga kan, fanga min ka kan ka bayɛlɛma kokura, ka labɛn kokura, a ko ten.    
Bi.   
K’a kɛ jamana Fɔkabɛnna yɛrɛbakun fɛ, karamɔgɔba Ibarahima Ikasa Mayiga y’a sinsin o kan, an ye cogoya sɔrɔ ka jamana jɔ.  
K’a da a kan koɲɛdɔn, faamuyaliba de b’a to kow cogoyaw ka don ani k’u ɲɛnabɔcogo ɲumanw jateminɛ.   
O dun na, an ye konkonni kɛ da ɲuman na, Minisiri tɛmɛna kuma fɛ tan.
An ye jamana cakɛdabaw lataamacogo banaw sɛgɛsɛgɛ.
Kow tɛmɛsiraw sɛgɛsɛgɛliw, fanga n’a hadamadenya, politikiko kokɛɲɔgɔn sugu bɛɛ cɛ ani dɔrɔn fasodenw. 
Kow lataamacogojuguw banaw sɛgɛsɛgɛra.
Nin ɲɔgɔnna waati surun kɔnɔ, Minisiri Ibarahima Ikasa Mayiga y’o lakodɔn, an tun nana badenyataama na, nk’o taama yɛlɛmana ka kɛ jɛkabaarawaati ye, ka hakilijakabɔ kɛ jaati an ka jamana kan kabini a sariyasunkunda fo ka se a fasodenkunda, fasodenya kɛcogoya kan, ka fasoden labɛn kokura o cogo la, walasa a ka kɛ jamana cɛmancɛ , a daminɛ an’a laban na.  
O de y’an ka taama kɔrɔ ye.  
W’a kɛra kalanyɔrɔ yɛrɛ de ye anw bolo.  
An bɛ jamana ka baarakɛbaga jaati de lamɛnni na, min y’a sen jɔ-jɔ sariyabondaw la, kabini a dugumada fo ka se a sannada la, jamana tɔgɔlasariyabondaw i ko fankelenyanfanjamanaw ka sariyabondaw, ne kan bɛ SEDEYAWO ma yan, nka fana min tɛmɛna fanga sanfɛcakɛdaw womisɛnnin bɛɛ fɛ ka filɛli kɛ, ka faamuyali kɛ, ka banasɛgɛsɛgɛli kɛ.   
An y’o de nɛnɛ bi.  
Nin tɛ dɔwɛrɛ ye daminɛ kɔ. 
An bɛ segin sɔɔni ka na, walasa ka ɲɛnabɔliw ɲɛɲini ka ɲɛ kosɛbɛ ni lajɛrɛbaw kelenkelennaw yeelen ye, Jamana bɛnkan lajɛba min yɛrɛ tun bɛ jamana Fɔkabɛnna ka beretigiya kɔnɔ, i ko o bɔlen kɔ yen Jamana Kumaɲɔgɔnya bɛɛ sen bɛ min na, n’a dagayɔrɔ tun bɛ jamana Fɔkɔbɛnna ka dakun na.  
Sigikafɔw donw cɛmancɛ lafanga kan, lajɛ tɔw ani don min bɛ mara kanmabɔli, yuruguyurugu, kalan, kiri kan, adw (ani dɔwɛrɛ)., ninnu ye dajiraliw ye, nka fo an ka taa sugandili ŋumanw fan fɛ ni ka Mali kura jɔ.  
An y’o de sɔrɔ yanninɔ.
An y’a ye ko ko don min bɛ se ka kɛ. 
Sian, cogo di, waati surunnin kɔnɔ k’o bɛɛ tɔnɔbɔ, ka ɲɛnabɔliw sɔrɔ minnu labɛnnen don ka labaara cɛmancɛ lafanga tɔ kɔnɔ ani kɔfɛ fanga kuraw bolo, minnu bɛna bila wulikajɔw la jaati ni ɲɛnabɔliw ye bɛn kɛra minnu kan, sɔn kɛra minnu ma Maliden bɛɛ fɛ.  
An y’olu de fara ɲɔgɔn kan i ko ɲɛnabɔli min bɛ se ka kɛ Mali ye. 
Wa an dusukun laminna an ka taasiraw kan.  
Ne bɛ barika da Jamana Fɔkabɛnnamuso n’a ka baarakɛjɛkulu ye u ka kɔnɔnajɛlenya la. 
An bɛna taa malidenw bɛɛ fanfɛ walasa bɛɛ k’a faamu ko ko bɛ yen min ka kan, ɲɔgɔnminɛ jijalen Mali dafɛ, walasa ka taa ɲɛnabɔliw fanfɛ minnu ye kɛnɛkanda ye.  
Hadama B.  -  Fofana Mmu Aminata Sidibe, Jamana jamamagoɲɛsannakurunw ka cakɛda mara kolatikɛjɛkulu perezidanmuso y’a kolatigɛjɛkulu ka laadalatɔnsigi 29nan ɲɛmɔgɔya kɛ.   
Alamisa tun don, zuwɛnkalo tile 23 san 2021, a Cakɛda ka lajɛkɛsoba kɔnɔ.
A kun tun ye ka baaraseereyasɛbɛnw jira ani ka lajɛwaati tɛmɛnen baarabolodalen waleyali jate bɔ, yanni lajɛwaati kura baaraw ka daminɛ.
O siratigɛ la, mara kolatigɛjɛkulu perezidanmuso, Mmu Aminata Sidibe ka kɔrɔfɔ kɔnɔ, a ye hakilijigin kɛ ko nin lajɛwaati bɛnna ni waati ye, min na an ka jamana bɛ fangabulonko, lakanako ani kɛnɛyako gɛlɛya kɔnɔ, min nɔw nana ni sɔrɔbaaraw sennasumayali ye.   
Ka da a ka fɔ la,
Nin lajɛwaati baaraw ka kan ka boli kɛrɛnkɛrɛnnenya la san 2020 baarawaati baaraw ɲɛfɔlisɛbɛnw fɛsɛfɛsɛli ani baara kɛlenw nafoloko jatesɛbɛnw ɲɛnabɔlibɔli, baara bolodalenw waleyali kɛra ka se hakɛ min na san 2021 baarawaati tilancɛ la, ani fana falenni bolodalen fɛsɛfɛsɛli baarabolofaraw sigicogow ka da ɲɔgɔn kan ani jɔyɔrɔkow dantigɛlicogo cakɛda kɔnɔ. 
A ka fɔw la, Anaki san 2020 baarakɛnafolo dalabɛnnen taara jɔ sɔrɔtaw ani musakaw la sefawari dɔrɔmɛ miliyari naani, ani miliyɔn kɛmɛ wɔɔrɔ ni bi saba ni saba ani ba bi wolonwula ni ba kɔnɔntɔn ni kɛmɛ duuru ni bi saba ni wɔɔrɔ (ani tanma naani), ( 4 633 397 684 ) hakɛ ma.  
Sɔrɔtaw la, bɔliw kɛra ka bɛn sefawari dɔrɔmɛ miliyari naani ani miliyɔn kɛmɛ duuru ni bi segin ni naani ani ba bi naani ni naani ani kɛmɛ ni bi saba ni dɔrɔmɛ saba (ni tanma), ( sefawari 4 584 220 666) hakɛ ma, k’a kiimɛnan bɛn bi kɔnɔntɔn ni segin murumuru bi kɔnɔntɔn ni naani kɛmɛsaradala (98 , 94 %) ma, k’a sanga ɲɛsigiliw ma.
Juru saralenw bɛ ta jɔ sefawari dɔrɔmɛ miliyari naani ani miliyɔn kɛmɛ naani ni naani ani ba kɛmɛ ni ba bi kɔnɔntɔn ni wɔɔrɔ ani kɛmɛ duuru ni bi wolonwula ni dɔrɔmɛ fila (ani tanma fila) ( sefawari 4 404 884 862) ka bɛn ni kiimɛnan bi kɔnɔntɔn ni wɔɔrɔ murumuru fu ni kɔnɔntɔn kɛmɛsadala ye (96,09 %) k’a sanga bɔtaw ma.
A ka baarakɛnafolo falenni k’a da jigin, o n’a ta bɛɛ, k’a da koronawirisi fiɲɛbanaba kan, min ye sɔrɔ dajɛ ni bi wɔɔrɔ kɛmɛsaradala (60 %) ye, Anaki ka baara kɛlenw na, mɔgɔ bɛ se ka ninnu jataminɛ : 
Senu perezidan Modibo Keyita tɔgɔlapankurunjiginyɔrɔ (Ayipeyɛmuka - ɛSi)  yamaruyasɛbɛn lakurayali. 
Mali pankurunjigikɛnɛ baarakɛyɔrɔw lakana n’u sabatili yakubayali, janko Bamakɔ Senu ta, min ye mugujugu pɛrɛntaw dogolen yeli minɛnw sigili sɔrɔ, minnu dilanna k’u ɲɛ k’a yɛlɛma ko sabanan. 
Mansin ikisi-erɛyi (« X – ray » ) fila (2) nani, yelikɛyɔrɔ fila bɛ minnu na doniw kama, minnu bɛ don pankurun minɛnbilayɔrɔ kɔnɔ ani fila, minnu dabɔra donibatapankurunw kama.  
Tumutu ni Gawo pankurunjiginyɔrɔw, minnu y’a daminɛ ka pankurunjiginw sɔrɔ, labɛnni, k’a fara Kayi pankurunjiginyɔrɔ kan.  Ɲɛɲinini baara dɔw kɛra yaasa ka dɔ fara Kayi ani Sikaso pankurunjigijyɔrɔw kundama kan.  
Ɲininisɛbɛn dɔw ladonna Kidali, Menaka ani Tawudeni pankurunjiginyɔrɔw dilanni nafolobɔ kama.  
Baarabolodalenw hukumu kɔnɔ, Anaki ye ko kɛta kuraw hakilila ta.
An ye ɲɛɲininibaara dɔ boloda jamana ka pankurunjɛkulu dɔ sigili kama.  Ko laban na, an bɛna tɛmɛ pankurunjiginyɔrɔ ka kɛnɛ labilali n’a lakanani baara fɛ ani k’u komagɛlɛya, baara minnu daminɛna san 2020, n’u bɛna to senna, bawo o ye yamaruyasɛbɛn kɔnɔkow dɔlakelen ye, minnu kɛli makɔnɔnen don. 
A y’o fɔ ni fanga ye.  
A bɛ ye Cakɛda baaraw ɲɛfɔlisɛbɛnw kɔnɔ, dadigi tun kɛra minnu na kɛnɛyako gɛlɛya fɛ, k’u bɛ ka segin dɔɔnin-dɔɔnin ka daminɛ kokura. Sannataama ta-ka-segin ɲɛtaga siratigɛ la, pankurunw ka munumunuw Ayipeyɛmuka - ƐSI la, jiginna ni mugan ni segin murumuru segin kɛmɛsaradala ( 28,8%) ye, san 2020 kɔnɔ k’a sanga san 2019 ma.    
Taamadenw ka munumunu fana jiginna ni bi duuru ni wolonwula murumuru saba kɛmɛsaradala (57,3%) hakɛ ɲɔgɔnna ye, san 2020 kɔnɔ k’a sanga san 2019 ma.    
O min bɛ ɲɛfɔ ni taamadenw ka jagosirafɛtaamaw jɔli ye ka na Mali la, k’a ta marisikalo tile 19 san 2020 ka se zuluyekalo tile 25 san 2020 ma, fiɲɛbanaba Kovidi - 19 kɛlɛli hukumu kɔnɔ. 
Adama TARAWORE – Kidali dugu, Mali kɔrɔnyanfannunkun na, kɛra jamana ɲɛmɔgɔyabaraw takaseginkɛyɔrɔ ye, kabini dɔgɔkun damadɔ.  
Jamana minisiri caman ka taama kɔfɛ, a da sera Alize Bɛnkansɛbɛn kɔlɔsilijamakulu de ma ka lajɛ kɛ a sigida kɔnɔ, min tun tigɛlen don gɔfɛrɛnaman mɔgɔw la, bɛrɛ t’a jɛ san wolonwula (7) la.  
An yɔrɔ ka jan waati la, min kɔnɔ Minisiriɲɛmɔgɔ Musa Mara tun y’a ka taama kɛ, saya bɔra min na, san 2014.   
K’a ta o waati la, kow taara ɲɛ kulu marifatigiw, kidali dugu ɲɛmɔgɔya bɛ minnu bolo, ani Jamanafanga cɛ.  
Sanw tɛmɛtɛmɛni kɔnɔ, dɔ bɔra kuluɲɛmɔgɔw ka juguya la, minnu bɛ jamana tilali nɔfɛ, ka sin Mali ma.   
Dugu sigibagaw yɛrɛ sɛgɛnna ka balo u datugulen u yɛrɛ kan,  wa burudamɛw kɔkɔrɔdonbagaw diɲɛ kɔnɔ b’a dɔn ko sahelikungo tigi jɔnjɔnw ye jihadikɛlaw ye, minnu ka sira si tɛ nin kɛnɛ belebeleba ɲɔgɔnna tilali fɛ. 
Sanw tɛmɛtɛmɛni kɔnɔ, dɔ bɔra siyaw cɛ farafarali la, min tun bɛ tasuma dadon Ifogasiw ni Imegadiw ni ɲɔgɔn cɛ. 
Gasiya t’a ɲinina bilen ka dugu minɛ fanga la, ka tɛmɛ o yɛrɛ kan, Elihaji Gamu n’a ka mɔgɔw  labilalen don ka yaala-yaala dugu kɔnɔ.  
Caman bɔra jatigɛwalekɛlaw ka binkanniw la, ani musow ni denmisɛnw ka wulikajɔw, minnu tun bɛ sugusugu kulu marifatigiw fɛ, bɛ ɲini ka ban.   
O n’a ta bɛɛ, Kidali tolen bɛɛ i n’a fɔ muso jugu, min dalen bɛ a ka sara la an’a farikolo tigɛko ɲuman.  
Kɔsanin yɛrɛ la, a y’a ɲinibagaw dalakɔrɔbɔ ni dantigɛlisɛbɛn ye, min ye sɔrɔdasiw sigiyɔrɔ fila sigili kofɔ Guruma kɔnɔ, Azawadi jɛkuluw ka koladilankulu (SeMA) fɛ.  
K’a yɔrɔmajanya ka bɔ banbaganciyawale la, kanubaaya dantigɛli de don, SeMA ɲɛmɔgɔw ka fɔ la, minnu k’olu b’a kɛ k’a da sigidalajamaw kanu kan, ɲankata bɛ ka boli minnu kan.    
Nka SeMA ka yɔrɔw minɛni ŋaniya tɛ sira sɔrɔ fiyewu Malidenw kɔrɔ, janko Kɔrɔnfɛsigidalajamakulu dɔw . 
Mɔgɔw tila bɛɛ bolo, minnu bɛ bɔ  kɔrɔnfɛmarabolow la, o kuma t’a la k’a fɔ kulu marifatigi dɔ, min bɛ ka balo ni k’a fɛrɛbɔ Kidali fɛ ka taa biribara lase Guruma kɔnɔ, min bɛ ɲaniba kɔnɔ kaban lakanabaliya fɛ.  
Ka sɔn ka bɔ Ifogasiw ka sigida la, ka taa i cogo yɔrɔ wɛrɛw la, o ye sɔrɔdasiyafɛɛrɛ ye, min man di gɔfɛrɛnaman ye, n’o ka kuma kɛlen k’a sumaya a la, y’a to a ka faamu ko SeMA ye baara kɛ a kelen nin koɲɛ na.   
Nin bɛɛ kɔ, Ifogasiw dusu dara nin kalo laban ninnu kɔnɔ, n’o tɛ kabini 2020 san, waati min siɲɛ fɔlɔ la Burudamɛ banbaganciw sɔnna Alize Bɛnkansɛbɛn, bɛn ani bɛnɲini kama Mali la, fan dɔ falenni taabolo ma.  
Jamana kumaɲɔgɔnya, bɛɛ sen bɛ min na, senfɛ, Bamakɔ, san 2019 desanburukalo la, Kidali cidenw y’u sendonni Mali kelen pe ni tilabali kɔnɔ sɛmɛntiya k’a jɛya.  
Nin kɔrɔfɔ fɔbagaw dɔlakelen, Mosa Agi Atahɛri ye Denmisɛnw ani farikoloɲɛnajɛw minisiri ye sisan.
Mɔgɔ caman wɛrɛw minnu bɛ bɔ Kidali dugu kɔnɔ bɛ gɔfɛrɛnaman kɔnɔ, i n’a fɔ Alahamudu Agi Iliyɛni, Maliden minnu sigilen don kɔkan ka minisiri.  
Ifogasiw ka sigida gɔfɛrɛnɛri kɔrɔ o, ATeTe tila la, tɛ mɔgɔ ye min dɔnnen tɛ Kidali Burudamɛw ka yɔrɔ la.  
Ni minisiriw ni jamana cidenw ye Kidali sira ta kokura, siga t’a la k’a fɔ a sabu ye gɔfɛrɛnaman ka nin daw yɛlɛni ye a yɔrɔ denw ye, min tolen don joli ye Jamana na.  
Umaru KONATE – Tuma min na diɲɛ tɔ bɛ taala ɲɛ ni yeelen teliya ye, Mali, 
ale, bɛ taa ɲɛ ni nɔnsi ka paraɲɛ ye.  
Kabini san 1991, foyi ma basigi nin jamana cɛɲi kɔnɔ, yɛrɛmahɔrɔnya faw ye min to u denw ye.  
A bɛ dilan, ka segin a kan k’a dilan  ni k’a walaka.    
A filɛ misalija la cogo min na jamana politiki cogoya bɛ ka taa ɲɛ kabini san tan-tan saba hakɛ ɲɔgɔnna kɔnɔ.  
Ni politikimɔgɔw bɛ k’u nisɔndiya nin politiki hohaho kɔnɔ, fasojama, ale, joli bɛ ka bɔn, bɛ nimakaran na ani ka lonbolanba ɲani kɔnɔ min ɲɔgɔn ma kɛ.   
Juguman ko la, lakununi bɛ ka sumaya nani fɛ.  
Bamako kɛrɛnkɛrɛnnenya la, a bɛ mɔgɔw kɔnɔ ko mɔgɔw falanfalenni kudayi jamana ɲɛma de bɛna na ni koɲɛnaboli ye.  
Olu (bamakɔkaw) t’a dɔn ko taabolo de y’a kun ye ani ko mɔgɔko tɛ.  
O de kosɔn tuma bɛɛ u bɛ bɔlɔnw kɔnɔ ka karisa (« ikisi ») walima karisa (« igɛrɛki ») tagali laɲini, n’u t’ale kunkolo fɛ tuguni kasɔrɔ u ma kɔfɛlaw basigi.  
O de kɛra san 2020 na ni silamɛdiinɛ ɲɛmɔgɔ dɔw  ani ƐMUSƐNKI – ƐRƐFIPE ka bɔliw ye, minnu ma dalabɛn ka ɲɛ.   
U ye degunba fara u bolodala, min bɛ jamana ɲɛmɔgɔya la, ka mɔgɔlankolon kɛmɛ caman sama ka na bɔlɔnw kɔnɔ, ka dɔgɔkun caman kɛ, minnu ye perezidan Ibarahima Bubakari Keyita ka baarabila ɲini, min dun tun sigira ni bɛnkanfanga ye.   
U ka kɛlɛ kɔnɔ, u ma se ka hakililatigɛ di Malidenw ma jamana sigiɲɛsigi kan IBEKA kɔ. O siga-siga de kɔnɔ, min bɛ mɔgɔ bɔ i danolo kan, Kati jalatigi denmisɛn dɔw donna dɔn na utikalo tile 18 san 2020. Sɔrɔdasidonni politikikɛnɛ kan, min bɛ ta wolo dimin ni nimisifabaliya la  ƐMISƐNKI – ƐRƐFIPE ɲɛmɔgɔw fɛ, minnu ye fɛn dilenw u ma sɔrɔdasikulu fanga darakila fɛ, bɛɛ furan ni bolokɔ ye, sɔrɔdasikulu min tun bɔra ka Jamana kolatigɛjɛkulu dɔ sigi jama ka kisi kama (Konsɛyi nasiyonali puru le sali di pepili  /  SEYƐNIPE ).  
Olu ka fɔ la, fanga tun bɛ segin olu ka hakɛ kɔnɔ. 
Tiɲɛ yɛrɛ la, yɛlɛko tɛ mɔgɔ faga Mali la, nk’a bɛ mɔgɔ layɛlɛ kɔni. 
Bɛnkanfanga tigilamɔgɔw, minnu bɛ fɛ ka fanga ta bɔlɔn kɔnɔ.  
Sɔrɔdasi denmisɛnw, koɲɛdonbaliya bɛ minnu na, ma se k’u jɔ u jɔyɔrɔ la ka ɲɛsin fasojama ma, baloko ɲuman nege tun bɛ min na. 
I ko a bɛ kɛ cogo min kɔrɔlen na, kɔrɔfɔ kalanntanw cayara, fasojama y’a jigi sɛmɛ (u kan) ni ka tɛgɛrɛ fɔ . 
Sɛgɛn fu ! 
Gɔfɛrɛnaman sigilen kɔ  diyagoya la, kow lataamali sumayara. 
Jamana cɛmancɛlafanga kolatigɛjɛkulu ( Kɔnsɛyi nasiyɔnali de taransiziyɔn  /  SEYƐNITE ) sigira o cogoya kelenw na, janko k’a da Mali sigidajɛkuluw tigɛtigɛliba cogoya kan k’a bɔ ɲɔgɔn na kojugu, o min  bɛ kankelenfɔ kɛli gɛlɛya ani bɛɛ sendonni min bɛ ka ɲini kosɛbɛ fan bɛɛ fɛ.   
Siga-siga ani danabaliya donna Jamana ɲɛmɔgɔya la.   
Cɛmancɛ lafanga siwilibolo ani sɔrɔdasiw ka fan ɲɛw jɔlen tɛ taafan kelen na. 
Kɔlɔlɔ min tugura o la, ye mɛkalo tile 24 san 2021 fangabin ye.
Seginnkɔ ka taa wuliyɔrɔ la.  
Cɛmancɛ lafanga peresidan Ba Ndawo n’a ka minisiriɲɛmɔgɔ Mukutari Wani bilala kɛrɛfɛ perezidan dankan fɛ, kalo kɔnɔntɔn ka kɔn cɛmancɛ lafanga banni ɲɛ, ka fasojama jigi kari.  
Pɛrɛndaw baribarila teliya la walasa ka jigifa di kokura.  
Sɔrɔdasikulu fanga dafirila ɲɛmɔgɔ y’a latigɛ ka kow ta bolo la a yɛrɛ.
O kosɔn, tɛgɛdiw bɛ ka caya ni Mali jamanamɔgɔ sugu bɛɛ ye. 
O wulili kura kama, niyɔrɔ duman dira ƐMISƐNKI – ƐRƐFIPE ma, min y’a ka Fɛɛrɛtigɛjɛkulu perezidan jira walasa o ka bila minisiriɲɛmɔgɔya jɔyɔrɔ la.  
Nin taamasen, min ye hakilimaya ye nin jɛkulu kolaɲakalaw fɛ, minnu bɛ kulola ni sɛbaaya ye, bɛ ka na ni ɲininkaliw ye, jɔdaw bɛ minnu na, filɛlikɛla sɔmijantigi caman kun na.   
Fɔlɔ, Sogɛli Mayiga min tun tɛ sɔrɔdasiw ka ko dayɔrɔ sɔrɔ a fari la, bɛna majigin kɛ nɔgɔya la wa, walasa k’a yɛrɛ ka hɛrɛw lafasa walima k’i jɔ yɔrɔ la yaasa a n’a ka politiki hakilila lafasa ? Sogɛli, minisiriɲɔmɔgɔ, o ye ko ye min ka kan « Fasodenya lakurayali jɛkulu »,
ƐMIPEYƐRI (« MPR ») bolo. 
Kabini san 1991, o pariti bɛ k’a ɲini ka sira bɔ a yɛrɛ ye politiki
kɛnɛ kan. 
A kɛtɔla ka sɔn Sogɛli la i ko minisiriɲɛmɔgɔ, Kolonɛli Asimi Goyita ɲinana wa ko sɔrɔdasiw suuruli politikikɛnɛ kan, o bɔra politikimɔgɔw ka dɛsɛ la kolokoto, Sogɛli bɛ minnu cɛla kabini san bi saba ? 
Ka bisigi bɔ a la, gɔfɛrɛnaman nata mɔgɔ fanba bɛna kɛ ƐMISƐNKI ɲɛmɔgɔw ye. 
An b’a fɔ Sogɛli ye ko danfaraba bɛ pariti ncinin walima wulikajɔjamakulu dɔ, mɔgɔ suguya bɛɛ bɛ min kɔnɔ, marali ni Jamana ta cɛ, bawo u kow kɛcogow an’u kolomayɔrɔw tɛ kelen ye.  
Mɔgɔ minnu b’u dalateliya k’a fɔ ko Sogɛli y’a ko ɲɛnabɔbaga ye, olu ka kan k’u kɔfilɛ.  
Mɔgɔ bɛ minɛ a ka baara de ma, w’a ka kuma tɛ. 
ƐMISƐNKI – ƐRƐFIPE Fɛɛrɛtigɛjɛkulu perezidan ye kɛlɛ kɛ minisiriɲɛmɔgɔyaso nɔfɛ, mɔgɔ b’a faamuya nɔgɔya la k’a kun tɛ ka Mali nafa, nka k’a ka sugo de bayɛlɛma k’a kɛ tiɲɛ ye. 
Sogɛli bɛna fɛn bɛɛ sɔrɔ a ɲɛ, a tun b’a fɔ a bɛ minnu kɛlɛ ƐMISƐNKI – ƐRƐFIPE ka bɔliw tumaw la, w’a ka gɛlɛn kosɛbɛ cɛ o bolo ka fɛn kunun min ka go a ye.    
Kɔkɔrɔdon minnu kofɔra yɔrɔw ɲɛfɛ tɛ fɛnw ye minnu bɛ baara nɔgɔya cɛmancɛ lafanga ɲɛmɔgɔ kuraw bolo, bawo mɔgɔ bɛ mɔgɔ dɔ kɔkɔrɔdon ni walew kɛli ye n’olu tɛ ganselikan ŋiniŋananenw ye walaha labɛnnen dɔ kan walima ni taamaw ye.  
Malidenw fanba tɛ dumuni kɛ siɲɛ saba tile kɔnɔ.  
Gadonmuso ka segi  bɛ ka lankolonya don o don. 
Dɔgɔtɔrɔsow falenba don banabaatɔ jigitigɛlenw la. 
Bɔlɔnkɔnɔnaw falen don delilikɛla sugu bɛɛ la. 
Jamana bɛɛ bɛ kulu marifatigiw ka mara kɔnɔ, wa bandiya juguyalenba don Bamakɔ. 
Malidenw tɛ sunɔgɔla ni dɔwɛrɛ ye ɲɛ kelen kɔ.  
Waati tɛ kɔrɔfɔ kɔnɔlankolonw la bilen walima politiki cɛsiriko minnu ye filiw ye.  
I ko cɛmancɛ lafanga perezidan kura y’a fɔ cogo min, jugu kelen min b’an ɲɛ ma, o ye waati ye.  
O la, walasa k’a jira maliden miliyɔn 20 na k’a bɛ se ka Mali kura dilan, Sogɛli ka kan fɔlɔ ka mɔgɔw wuli ka bɔ sirabaw kan, minnu minɛnen don feerekɛlaw fɛ sariyasɔsɔ kɔnɔ, ka dɔ bɔ garibuw hakɛ la bɔlɔnw kɔnɔ, ka sannakalanyɔrɔw siyɔrɔw lakana ani ka kɛlɛ jugu ju don ka ɲɛsin yuruguyurugu, masurunnamɔgɔdɛmɛ, taabaliya baarakɛyɔrɔ la ani wariko jogojuguya ma.   
Falenni politiki walima marakɛcogoya la ani misaliɲumanjira, a y’o lahidu ta Malidenw ye.  
Jɔnni ka kan ka falen kɛ ni jɔnni ye walima ni mun ye ?  
Ni falenni ani misali ka kan ka kɛ, Sogɛli b’a dɔn ka tɛmɛ bɛ kan k’ale tɛ mɔgɔ ye min ka kan ka bila a kɛli la. 
A bɛ mɔgɔw cɛla, falenni ka kan ka kɛ ni minnu ye, wa ale ka misali t’a bɛɛ la ɲuman ye ni mɔgɔ ye kalan kɛ sɛbɛnnisiraw kɔnɔ ale nɔfɛ.  
Hohahoba kelen ni kelen. Hohahoba bɛ ka kɛ jamana ɲɛmɔgɔya la, cɛmancɛ lafanga lataamacogo kunkan. 
Kolonɛli Asimi Goyita ka kalekasiɲɛ tuma na, a y’a da mɔgɔw tulow kan a ka kɔrɔfɔ kɔnɔ, k’a bɛn’i sinsin Jamana ka kumaɲɔgɔnya bɛɛ sen bɛ min na komagɛlɛyaliw kan cɛmancɛ lafanga lataamacogo la kalo kɔnɔntɔn na minnu tɔra. 
A ka fan na, a ka minisiriɲɛmɔgɔ bɛ Jamana lajɛ kuraw labɛnni bila fɛn bɛɛ ɲɛ cɛmancɛ lafanga lataamacogo la.  
Ni y’a filɛ ka ɲɛ, Sogɛli bɛ ka yuuru ka taa mɔnɔbɔli fanfɛ, min t’a tɔgɔ fɔ. 
Minisiriɲɛmɔgɔ kura ka yuuruliw b’o bisigi de sɛmɛntiya. 
Yann’a k’a cɛsiri a kolomayɔrɔ fɛ, o min ye fangabulonw bayɛlɛmaniw ye yaasa ka bila kalafili kannabilalenw ni jɛlenw na, a b’a ka waati latɛmɛ fu taamaw la, minnu cogoya man fisa latigɛli ɲuman tali ma.   
O taamaw ani mɔgɔw hakililaw ɲininiw, mɔgɔw y’olu ɲɔgɔnnaw ye kaban jamana nin kɔnɔ.
Falenni ɲinitɔla a fɛ, Sogɛli bɛ ka fɔ cɛmancɛ lafanga bɛnkansɛbɛn kɔ, n’a ka mɔgɔ mugan ni segin (28) gɔfɛrɛnaman  ye.   
Min ye bɛɛ sendonniko ye, min bɛ dɔnkilida badalasokalajan luwanse kura ka kɔrɔfɔw bɛɛ kɔnɔ, o ni sɔrɔli cɛ ka jan.
Gɔfɛrɛnaman kura sigilen bɛ ka caya ni mɔgɔw ye, minnu bɔra ƐMISƐNKI – ƐRƐFIPE la, sɔrɔdasiw la, kulu marifatigiw la ani mɔgɔba minnu dira diyagoya la diinɛɲɛmɔgɔ dɔw fɛ.   
Politikijama ani jɛrɛjɛkulu fanba de bɛ k’a sɔrɔ u mabɔlen don o cogo la. 
O ko kɛcogoya tɛ fɛn ye, min ka fisa jamana lajɛba kɛli ma, o min bɛ minisiriɲɛmɔgɔ ni kan.  
Nin bɛɛ ye kow ye, minnu bɛ na ni ɲininkaliw ye… jamana siniɲɛsigi kan nin marakɛcogo kan, min taamasiyɛnen don ni mɔmɔni ye. 
Donan.
Lebedeme.
A kana kɛ mɔgɔ kɔnɔ ko Alize Bɛnkansɛbɛn kalanni kura bɛna kɛ fan kelen dama kama ni ka fan tɔw to yen. 
Laɲiniw bɛ bolonɔbilala fan saba bɛɛ fɛ, u b’a fɛ ka minnu don Bɛnkansɛbɛn kɔnɔ.  
Bɛnkansɛbɛn kana dayɛlɛ kokura kalanni kura ye.  
Bara de don fɛn juguw datugulen bɛ min kɔnɔ, bɔ ka kɛ min kɔrɔ pewu.
SEMA mɔgɔ minnu bɛ Bamakɔ ye lasɔmini kɛ o la, kunnafonilajɛ dɔ senfɛ kunnafonidilaw ka soba la, karidon tɛmɛnen.   
Atayi Agi Mohamed cidenkulu ɲɛmɔgɔ, Mɛdi Alimawuludi Ulidi Ramadani, kumalasela, Sidi Agi Bayi ani Tila Agi Zeyini, n’olu bɛɛ ye cidenkulu mɔgɔw ye, tun b’u cɛla ani mɔgɔ wɛrɛw, minnu tun bɛ Bamakɔ, bɛnkansɛbɛn waleyali kama, ka ɲɛsin kunnafonidilaw ma Bɛnkansɛbɛn bɔlen Alize baarataabolo la bolonɔbilali san wɔɔrɔ (6) kosɔn.  
Alize bɛnkansɛbɛn kalanni kura koɲɛ na, SEMA tɔndenw minnu tun bɛ lajɛ la, bɛɛ bɛnna a kan k’o kɛli ye bara datugulen dayɛlɛni ye, fɛn juguw bɛ min kɔnɔ, n’o man kan ka dayɛlɛ abada. 
U ka kumalasela, Alimawulidi Ulidi Ramadani, ka fɔ la, laɲiniw bɛ bolonɔbilala fan bɛɛ fɛ, u b’a fɛ ka minnu don a kɔnɔ.  
Bɛnkansɛbɛn bɛn kama kalanni kura b’a to anw fana ka segin ka na ni fɛnw bɛɛ ye, an tun ma se ka minnu don a kɔnɔ Alize.   
A y’o dantigɛ.
Fan si ma wasa ni bɛnkansɛbɛn ye. 
Anw,  diɲɛmɔgɔw de y’an diyagoya ka bɛnkansɛbɛn bolonɛbila.
An tun t’a fɛ k’a bolonɛbila. 
Tila Agi Zeyini y’o da mɔgɔ tulo kan.  
Cidenkulu mɔgɔw bolo, bɛnkansɛbɛn bɛ kow kɛcogoyabaw don jate la kaban, minnu ye jamana ka sagotigiya ye, jamana kelenya, jamana dugukolo toli a dafacogo la ani jamana perezidanfangako batoli.   
Ni fanw dɔlakelen y’a jate k’o yɔrɔw dɔ sɔsɔra, o fan bɛ se k’a lase bɛnkansɛbɛn kɔlɔsilikɛjɛkulu (SEYƐSYA) ma a falenni kama.   
Atayi y’o ɲɛfɔ walasa ka kunw ani taabolo dajira minnu bɛna se ka na n’a ye bɛnkansɛbɛn ka falen.   
K’o yɔrɔw bɔ a la, falenni wɛrɛ si, 
Nin kalanni kura bɛ na ni farati ye ka bɛnkansɛbɛn dayɛlɛ cɛfɔli wɛrɛw ye, minnu tɛna kuncɛ koɲuman .  
O bɛna na ni bɛnkansɛbɛn waleyalibaliya ye. 
Lajɛkɛlaw y’o lase, yann’u ka laadili kɛ k’o waleyalibaliya kɔlɔlɔ bɛna kɛ kɛlɛw wulili ye kokura, janko Mali ni kulu marifɛtigiw cɛ.  
Politiki kandi o kandi, fɔɲɔgɔnko o fɔɲɔgɔnko, min bɛ wuli, n’o ma ɲɛnabɔ, a kɔlɔlɔ bɛ kɛ, o la, fɔɲɔgɔnko seginni ye.   
Diɲɛjɛmako taabolo de y’o ye. 
N’o kandili ma bɔ a sira fɛ, mɔgɔ tɛ se k’a sɛmɛntiya ko gɛlɛya tɛna bɔ a la.
Atayi Mohamɛdi, cidenkulu ɲɛmɔgɔ, y’o jɔrɔ minɛ. 
K’a kɔdon o la, SEMA dalen b’a kɛcogo ɲuman na cɛmancɛ lafanga kɔnɔ. 
Cɛmancɛ lafanga gɔfɛrɛnaman, ka tɛmɛ cɛmancɛ lafanga perezidan fɛ, ma ban ɲɛ jira an na ka da bɛnkansɛbɛn waleyaliko la.    
A ma fɛn bɔ an ye, min bɛ mɔgɔ da a la ko ŋaniya b’a la k’o kɛ. 
M. Atayi y’o ɲɛfɔ, a kɛtɔla k’a ka kumaw sinsin ni cɛmancɛ lafanga perezidan, Kolonɛli Asimi Goyita ka fɔlen tɛmɛsen ye : « Alize bɛnkansɛbɛn bilali sen kan cogo la min jaabi bɛ kɛ ɲuman ye ».   
SEMA k’ale labɛnnen don ka taa Bɛnkansɛbɛn lafasa fo SEYƐNITE ɲɛkɔrɔ. 
SEMA bɛ se, bi, k’a ka kunnafonolajɛ labɛn Bamakɔ ni k’u hakilila di kannabila ani lakana bɛɛ kɔnɔ.   
O b’a jira ko tana wulila ka bɔ yen ani ko danaya y’a daminɛ ka kɛ.
Cidenkulu ɲɛmɔgɔ, Atayi Agi Mohamɛdi sɔnna o ma.  
Kureyisi Sise -
ALIZE BƐN BƐNKANSƐBƐN – San wɔɔrɔ a bolonɔbila kɔfɛ, gɛlɛya minnu b’a bilali sen kan. A bolonɔbilalen mɛkalo tile 15 san 2015, ni k’a lakodɔn o san kelen zuwɛnkalo tile 20, Bɛnkansɛn, bɛn ani bɛnɲini kama Mali kɔnɔ, min bɔra Alize baarataabolo la, san wɔɔrɔ a bilalen kɔ sen kan, a kuma cayalen don. 
Mali kɛlɛbolo ka karabali ka Kidali dugu minɛ, banbaganciya jabala kologɛlɛn, ani min labanna dɛsɛ la.  
A waati faamaw ye sigikafɔ boloda Alizerijamana kan ni SEMA banbaganci kɔrɔw ye, diɲɛmɔgɔw ka beretigiya kɔnɔ ani kalo kɔnɔntɔn kumalasigi kɔfɛ, minnu y’a to fan fila ka se ka muguci jɔli sɔrɔ kɛnɛ kan.  
Mali faamaw ka laɲini kɔnɔ, bɛnkansɛbɛn bolonɔbilali, k’a kɛ jamanabaaara ye, Bamakɔ, mɛkalo tile 15 san 2015 ani zuwɛnkalo tile 20 a san kelen kɔnɔ, mɔgɔw ye, minnu tun ma jɛn n’a ye.    
San wɔɔrɔ a bolonɔbila kɔfɛ, Bɛn bɛnkansɛbɛn min bɔra Alize baarataabolo kɔnɔ bɛ ka to ka dabaji ani daji caman bon, mɔgɔw yɛrɛw fɛ, minnu y’u bolonɔ bila a la.  
Wa, n’a san wɔɔrɔ bakurubajate ka kan ka bɔ, ka muguci jɔli bɔ a la, min kɛlen don ka ɲɛ kulu marifatigiw bolonɔbilalaw ani Mali kɛlɛbolo cɛ, a bilali sen kan tolen don kunbalan ye halibi, SEYƐSIYA kɛlen siɲɛ caman n’u ta bɛɛ ani ni mɔgɔ ye sɛgɛsɛgɛli kɛ, a kunbalanw kunw na, u bɛ sɔrɔ a kɛbagaw ka kɔnɔnanjuguya fɛ (kulu marifatigi ani Jamanafanga) minnu bɛ k’u ka kodɔn dɔgɔya jira fan dɔ fɛ ani fan wɛrɛ fɛ gafe in kɔnɔko dɔnbaliya jamadenw fɛ. 
O de b’a kɛ, mɔgɔ minnu bannen don bɛnkansɛbɛn ye, olu ka ca a dafɛ. 
O kosɔn, bi, bɛnkansɛbɛn bɛ namaraya la, yɛlɛmaba kelen si selen tɛ ka bila sen kan, kasɔrɔ jamanabɔrɔtɔla kɔrɔw, minnu ma marifa bila, y’u yɛrɛ yakubaya, n’u bɛ Mali kɔrɔn kunna sɔrɔdasiya sira fɛ bi an’u bɛ dɛmɛ don jatigɛwalekɛbagaw la, minnu bɛ ka ko juguw kɛ Saheli kɔnɔ. 
O yɛrɛ de ye Nizɛri perezidan Mahamadu Isufu bila k’a fɔ ko siga tɛ se ka kɛ a la, Bɛnkansɛbɛn bilali sen kan b’a yɔrɔyanfanjamanaw yoboyaba ani ko,  
Kidali ye bagabaga ye Nizɛri kɔnɔna lakana ma.  
Sidi Barahima Ulidi Sidati nikarabali, ale min ye Alizeri bɛnkansɛbɛn sɛbɛnfura, min fan dɔ falenna, bolonɔbila Azawadi tɔnw ka Koladilanjɛkulu tɔgɔ la, (o nikarabali) ye ji suma bon bolodiɲɔgɔnma kandibagaw ma bɛn ni basigi ɲinini kama Mali la.  
Ni Abudulayi Umaru Jɔpu nani ye, Kɔkankow ani Jamanaw ni ɲɔgɔn cɛ bolodiɲɔgɔnma cakɛdaba la, n’ale ye Bɛnkansɛbɛn bololabaarakɛla ye, mɔgɔ bɛ se k’i jigi da a kan ko a bɛna busan gan a bilali la sen kan. 
Usumani Mahamani - Kɛlɛbolo labɛnko kura bolofara fɔlɔw ka baara tali, hadamadenya magoɲɛkow cakɛda fɔlɔw seginni, DEDEYƐRI, yiriwali bolodali cakɛdaw, olu ye fɛnw ye kuma kɛra minnu kan dɔwɛrɛw cɛla, nin lajɛ senfɛ, min ɲɔgɔn ma deli ka kɛ. Bɛnkansɛbɛn, bɛn ani bɛnɲini kama, min bɔra Alize baarataabolo la, bolonɔbilalaw ani diɲɛmɔgɔw sera, kunun, ka kɔlɔsilikɛjɛkulu (SEYƐSIYA) ɲɛmɔgɔbaw ka ɲɔgɔnye 5nan kogɛlɛnba kɛ Kidali. 
Kɛko fɔlɔ kabini bɛnkansɛbɛn bolonɔbilali san 2015 kɛlɛkɛlaw ni ɲɔgɔn cɛ. 
A kɛli ɲiniko fɔlɔ ma sira sɔrɔ sɛtanburukalo san 2019 na.  
Gɔfɛrɛnaman bolo, i ko kulu marifatigiw ani diɲɛmɔgɔw, a tun bɛ mɔgɔw cayali kun bɔ, o tuma, Kidali taama na, walasa ka taamasiyɛn di nin tɛmɛni kan ka taa waati kura la bɛn taabolo kɔnɔ.   
O cogo la, gɔfɛrɛnaman mɔgɔ wɔɔrɔ y’a taama kɛ.  
Kolonɛli-mazɔri Isimayɛli Wage (Jamana bɛnɲini), Mamadu Mohamɛdi Kulibali (Jamana Labɛn kura) Mohamɛdi Saliya Ture (Baarako ani Degelibaara) Kolonɛli Modiibo Kone (Lakana ani Sigidalamɔgɔw lakanani) Bintu Funɛ Samake (Muso ani denmisɛn ka kow layiriwali) ani Muhamudi Ulidi Mohamɛdi (Sɛnɛ, Baganmara ani Mɔnni).  
.
« Lesɔri » faseri tɔ - san 2021 kalo saba fɔlɔ kɔnɔ, Fakola sanubɔyɔrɔ ye sanu « ɔnsi »125 . 088 bɔ, ka bɛn 7% (ɔnsi 8 . 088) ma ka tɛmɛ bolodalen kan. B2Golodi Mali sanubɔyɔrɔ Cakɛda ɲɛmɔgɔw y’u ka san ladalakunnafonidilajɛ sigi, a kɛko sabanan, ntɛnɛn zuwɛn tile 14 tɛmɛnen, u ka daga la, min bɛ Site di Nizɛri la.
Sababu, ɲɛmɔgɔw bolo k’a baarajɛkulu bakurubajate bɔ, a gɛlɛyaw an’a kobolodalen nataw.  
U ye kunnafonidilaw lafaamuya gɛlɛya la, min sirilen don Minankoto, min bɛ Keɲeba fɛ, sanubɔrɔyɔrɔ ka sanubɔ yamaruyasɛbɛn laseginni fereke la.  
Lajɛ kumaw kɛra B2Golodi ɲɛmɔgɔba, Buli Litile fɛ, ale ni mɔgɔ wɛrɛ, a lamininen n’a masurunnamɔgɔ caman ye.    
A ka ɲɛfɔli la, ɲɛmɔgɔba y’a pereperelatigɛ ko san 2020 kɔnɔ, B2Golodi – Mali cakɛda y’a dɛmɛ kɛ Mali sɔrɔko la ni sefawari miliyari 34 hakɛ ɲɔgɔnna ye, sara ani hadamadenya nafamafɛnw la, baarakɛlaw ye.  
Waati kɔnɔ, min b’a ta 2016 san na ka se 2020 ma, Buli Litile ka sanubɔ baarajɛkulu ye sefawari miliyari 162 sara Mali gɔfɛrɛnaman ye.  
Sidalajamakuluw ka yiriwalinafolobɔw siratigɛ la, DEZE ka fɔ la, o jatew bɛ taa i jɔ sefawari miliyari 2,1 hakɛ ɲɔgɔnna na ani sefawari miliyari 82, minnu donna fɛnw na Mali kɔnɔ.   
Fekola sanubɔyɔrɔ, sanu bɔlen ani baarabolodalen nataw. B2Golodi – Mali ɲɛmɔgɔ fɔlɔ y’a jira ko san 2020 kɔnɔ, Fekola sanubɔyɔrɔ ye sanu ɔnsi 622 . 000 hakɛ ɲɔgɔnna bɔ, k’o jate surunya sanu tɔni 18 na.  
San 2021 kalo saba fɔlɔ kɔnɔ,  Fekola sanubɔyɔrɔ ye sanu ɔnsi 125 . 088 bɔ, k’a bɛn 7% (ɔnsi 8 .088) ma ka tɛmɛ bolodalen kan, a y’o ɲɛfɔ, yann’a k’a dantigɛ ko san 2021 kɔnɔ Fekola sanubɔyɔrɔ ka sanubɔta tun ka kan k’a taa ɔnsi 530 . 000 ni 560 . 000 cɛ (tɔni 16 hakɛ ɲɔgɔnna), k’a labɔliwari jatew kɛ lamerikɛn dolari 405 ni 446 cɛ (sefawari 245 . 000 ɲɔgɔnna) ɔnsi kelen o kelen.     
A bɔli musaka mumɛ (PEYƐRIZE) bɛ kɛ lamerikɛn dolari 745 ni 785 cɛ (k’a surunya sefawari 432 . 000 la ) ɔnsi kelen. 
Sigida baarako – San 2020 laban na, B2Golodi tun bɛ baara kɛ ni Maliden 2 .053 ye ani jamana wɛrɛw mɔgɔ 130.  
O kɔrɔ ye ko an ka baarakɛlaw 90% ye maliden ye, a y’o dantigɛ ni k’a fara a kan ko An b’a to sigida baarako kiimɛnan kɔrɔtalen ka to a nɔ na ni maganw kɛli ye mɔgɔw tali la baara la sigidakunda ani jamanakunda.   
Hadamadenya jɔyɔrɔfakow ani sigidajamajɛkulu yiriwaliko. - O siratigɛ la, san 2021 baarabolobalen kuraw jirala ni k’u sɔn kɛ u la Keɲeba Sigidajɛkulu ka yiriwali kolatigɛjɛkulu fɛ. 
A mumɛ na, a bɛn’a pereperelatigɛ, ko baarabolodalen tan jirala ni ka sɔn kɛ u ma kolatigɛjɛkulu fɛ Fadugu, Medinandi, Tintiba, Maleya, Bilaliba, Kolonba ani Sokondo k’a Fekola ni Betekili fara a kan, (o) duguw ani togodaw ka nafa kama. 
Buli Litile ka fɔ la, o baarabolodalenw musaka mumɛ jate bɛ se sefawari miliyɔn 300 ma.  
Fekola kurandisoba – Buli Litile ka fɔ la, ale ka « izini » min bɛ Fekola ye tilelabaarafɛɛrɛ filanan ye, min bɛ baara la B2Golodi ka sanubɔyɔrɔ dɔ la.   
Mali gɔfɛrɛnaman ye Fekola S. A. sanubɔyɔrɔ bolodiɲɔgɔnma jɔdatigiba ye. Nin baarajɛkulu nafolomafɛnw 80%, minnu bɛ baara la Keɲeba kubeda kɔnɔ, ye B2Golodi ta ye ani 20% ye Mali ta ye.  
Kunnafonidilaw ka ɲininkaliw bɔra kɛrɛnkɛrɛnnenya la, Minankoto sanubɔyɔrɔ ka yamaruyasɛbɛn binni cogoya kan, k’a falen miliyɔn 500 surafɛn sarali la B2Golodi fɛ.  
A ka jaabi kɔnɔ, DEZE Buli Litile ye nin jalaki ninnu kɛ nkalonw ye
A ka fɔ la, k’a kɔdon kuma na min bɛ ka fɔ kunnafonidiminɛnw kɔnɔ, B2Golodi ma foyi sara Minankoto yamaruyasɛbɛn wulili kama.  
AM Ture – K’a kɔdon kunnafoni dɔw la, mɛkalo tile 7 san 2021 minisiriw ni ɲɔgɔn cɛ minisirisariya, min bɛ boli siratigɛlibondaw sigili kan ani sirakandonisumanyɔrɔw ani min b’u tigɛliwari hakɛ dantigɛ, waleyali bɛ ka kɛ a ɲɛma.  
Wa bisigikuma minnu bɛ ka sɛbɛnfuranin sarataw namarabayɛlɛmaniw kofɔ, olu tɛ dɔwɔrɛ ye nkalonkumaw kɔ.
Nafaba b’a la ka minisirisariya kofɔlen kɔnɔko dɔn fɔlɔ, walasa k’a faamuya gɛlɛya min b’a la.  
O minisiriw cɛ minisirisariya sariyasen 2, b’a dajira ko bondaw sigilen labaarali dira wele kɛlen kɔ ɲɔgɔndan na sariya, minnu bɛ senna, batoli kɔnɔ. 
Sariyasen 3 b’a lase ko siratigɛbonda tigɛli bolifɛn fɛ, o bilalen don siratigɛwari sarali kɔnɔ min hakɛw sigilen nin cogo la.  
Bolifɛn sensabaw, o hakɛ ye dɔrɔmɛ 50 ye, sen fila ye minnu kolonsonnen don ani tɛmɛko kelen na.    
Mɔgɔ kelen tɔgɔlamobiliw (dɔrɔmɛ 50 ye, sen fila minnu kolonsonnen don ani tɛmɛko kelen na).     
Takisiw (dɔrɔmɛ 50, sen fila minnu kolonsonnen don ani tɛmɛko kelen na).     
Jamatamobili, minnu mɔgɔw tɛ 25 bɔ (dɔrɔmɛ 50, sen fila minnu kolonsonnen don ani tɛmɛko kelen na).     
Kamiyɔn bɛnni minnu bɛ sojɔminɛnw ta (dɔrɔmɛ 60 sen fila kolonsonnen ani tɛmɛko kelen na). 
Bisiw ani kari minnu bɛ mɔgɔw ta ka tɛmɛ 25 kan (dɔrɔmɛ 60 sen fila kolonsonnen ani tɛmɛko kelen na). 
Mobili girinmanw ani donitalaba wɛrɛw (dɔrɔmɛ 60 sen fila kolonsonnen ani tɛmɛ kelen na). 
Jɔda b’a la fana k’a ɲɛfɔ kelen ko tigɛlisariya bɛ se ka falen san o san, kiimɛni kɛlen kɔ siraw mago bɛ ladonni min na, ka bɛn ni hakɛ sarataw jiginkawuli cogoya ye. 
Wa jama minnu sigilen don siratigɛbondaw masurunna na, waatijansɛbɛnfurata bɛ kɛ olu ye, saratiw bɛ kɛ min dili la ani wari hakɛ min bɛ dantigɛ minisiri ka latigɛlisɛbɛn fɛ, min bɛ sirako kunna 
Ani fana, minisiriw cɛ minisiriyasariya sariyasen 4 b’a fɔ ko siratigɛ ani donisuman bonda min labaarali ma bila mɔgɔ ka bolo kan bɛ mara sirako ɲɛmɔgɔyacakɛda fɛ fo labaaralibaga dɔ ka ta a la.  
Wari sɔrɔtaw peyazi la, min bɛ bɔ nin minisirisariya sariyasen 2  waleyali la, bɛna tila ka bɛn saratiw sigilen ma labaaralibaga ka baaraɲɛfɔgafe kɔnɔ.    
O kɔ, sariyasen 7 ka fɔ la, fangalamɔgɔ minnu bilalen don nin sariya waleyali la, olu ye :  
Jamana siraw ɲɛmɔgɔ, Jamana dugumataamaw, kɔgɔjikantaamaw ani bajikantaamaw ɲɛmɔgɔ, Sira fangatigiya ɲɛmɔgɔba, Zandaramaw ka ɲɛmɔgɔba, Polisiw ka ɲɛmɔgɔba, Sigidalamɔgɔ lakanani ɲɛmɔgɔba, Dugumakɛlɛbolo kuntigiba, Jamana garadiw kuntigiba.   
A ko bɛɛ bɛ ka kɛ a kɛcogo la ! 
Min y’a waleyaliko ye kɛnɛ kan, a bɛ ka kɛ a kɛcogo la, kɔlɔsili ka fɔ la, min kɛra Sira Setigiya Ɲɛmɔgɔmusoba, Lala Koyite, ka kɔsala taama dɔ senfɛ.  
k’a kɛ ani hadamadenyakow bolodiɲɔgɔnmakɛbaga dɔw fɛ.   
O sababu la, Sira Fangatigiya Ɲɛmɔgɔmusoba, Lala Koyite, y’a ɲini ka ɲɔgɔnfaamubaliya bɛɛ wuli ka bɔ yen sɛbɛnfuranindita minnu dilanna « ɔridinatɛri » fɛ ani bololataw labaarali la.  
A ka fɔ la, fɛn minnu ka kan ka sɛbɛn, olu bɛɛ bɛ sɛbɛnfuraninditaw kan, minnu dilanna ɔridinatɛri fɛ.
Min  ye sɛbɛnfuranindita bololadilanw ye, u bɛ labaara dɔrɔn ani waatila bondakurakunda, minnu sigira walima minnu bilala sen kan teliya la ka ɲɛsin magow dilanni ma.  
Labaarabaga ka nimoro, siratigɛbonda sigiyɔrɔ, Sira fangatigi ka danfarataamasiyɛn bɛ kɛ sɛbɛnfuranindita kan walasa  k’a sɛmɛntiya ko hakika don. 
Mmu Lala Koyite ye hakililatigɛ kɛ ko sɛbɛnfuraninditaw bayɛlɛmanen tɛ yen, k’a kɔdon kunnafoniw na, minnu bɛ ka di ani ko sɛbɛnfuranindita bololadilanw bɛna sama ka bɔ sira kan ni sɛbɛnfuranindita dilannen ɔridinatɛri fɛ, minnu ɲinina sɔrɔla bolokɔrɔ yɔrɔnin min na.   
O la, ko bɛɛ bɛ ka kɛ a kɛcogo la nin waati in na !   
Burama Keyita – A kun ye ka ɲamanw bayɛlɛmayɔrɔ k’a kɛ kuran ye Bamakɔ dugu ye, baarakɛyɔrɔ dɔ sigi sen kan,. 
O bolofara min bɛna cooko Sanakɔrɔba komini kɔnɔ, kɛrɛnkɛrɛnnenya la Sinsina, bɛna sendon Bamakoba la, kominiw ka donɲɔgɔnna hukumu kɔnɔ. 
Bamakɔ Disitiriki mɛri, Adama Sangare, ani ƐSIYAYERI Gurupu PEDEZE, Jaje a bɛ fɔ min ma Amadu Sangare, Dugujukɔrɔfɛnkow, Kuranko ani jiko minisiri, Lamini Seyidu Tarawore ka nisɔndiya filɛli kɔrɔ, ye bolonɔbila kɛ, alamisadon zuwɛnkalo tile 17 tɛmɛnen, Radisɔnni Kolɛkisiyɔn na, bolodiɲɔgɔnma gafe dɔ la, min bɛ tali kɛ ɲaman bayɛlɛmani ka kɛ kuran ye, cakɛda dɔ jɔli n’a koɲɛnabɔ baarabolodali kan. 
A tun kɛra mɔgɔba caman ɲɛna, EDEYƐSI Enɛrizi Solisiyɔn Sisitɛmu, ƐSIYAYERI Gurupu tɔnden dɔ, min ye baarabolodali hakilila tabaga ye, ɲɛmɔgɔ, Foje Ibarahima Magiraga ani Sanankɔrɔba mɛri  bɛ minnu cɛla.  
O bolodiɲɔgɔnma kura bolonɔbilalen Disitiriki mɛri ani Enɛrizi Solisiyɔn Sisitɛmu EDEYƐSI, min bɛ ƐSIYAYERI Gurupu la ye ka kuranso dilan ɲamanw bayɛlɛmani kama k’a kɛ kuran ye Bamakɔ dugu ye.    
O baarabolodali, min  b’a ɲini ka dɔ fara kuransira fanga kan, bɛ jamana ɲɛmɔgɔbabaw ka ŋaniya talen jira, siga tɛ min na, ka dɔ fara kuran sɔrɔli kan jama ka hɛrɛ kosɔn.  
O de kosɔn, komini naaninan (KIV) mɛri, Adama Berete, y’a ɲini cakɛdaɲɛmɔgɔw fɛ baaraw waleyali kalifala minnu na, u k’u jija walasa laɲini fɔlenw nin bolonɔbilali senfɛ ka kɛ sɔrɔfɛnw ye .  
EDEYƐSI ɲɛmɔgɔ, Foje Ibarahima Magiraga ka baarabolodali jirali la, a y’a dantigɛ ko baarabolodali laɲini ye ka dɔ kɛ Bamakɔ Disiriki ɲamanko ɲɛnabɔli gɛlɛya dalasali la ani k’a kɛ cogo la, ɲaman ka kɛ nafamafɛn wɛrɛ ye n’a donni ye Mali kuran sɔrɔli la.  
O cakɛda min bɛna cooko Sanankɔrɔba komini na, kɛrɛnkɛrɛnnenya la Sinsina, bɛna don Bamakoba kɔnɔ, kominiw donɲɔgɔnna hukumu kɔnɔ.
A ka fɔ la, o cakɛda bɛna tɔni 1500 jeni tile kɔnɔ ka megewati 40 sɔrɔ. 
A waleyali musaka jatera k’a bila sefawari dɔrɔmɛ miliyari 130 la ; baara 6000 bɛna sɔrɔ ka kɛ a kɔnɔ an’a dafɛ.  
ƐSIYAYƐRI Gurupu PEDEZE Jaje a bɛ fɔ min ma Amadu Sankare, y’a pereperelatigɛ ko Sanankɔrɔba sugandili ka cakɛda in cooko yen, o tɛ gasan ye.
Bawo, a ka fɔ la, ani Laginɛ-Sikaso-Bamakɔ kurantɛmɛsira kolonsonnen ka surun an’a bɛ fɔ min ma «  Bukulu Nɔri » ta.  
Kuran sɔrɔta bilali ka taa EDEYƐMU ka kuransira kan bɛna nɔgɔya o la kosɛbɛ.  
Yann’a k’a dantigɛ ko sigida lamini lakanani ye fɛn ye, min bɛ kɛ kudayi a baarabolodali bilali la sen kan, ni ɲaman baarali ye ani baara kɛli ni baarafɛɛrɛkura y’a kama.  
A laban ye wele bila bɛɛ ka wulikajɔ la, a baarabolodali taɲɛ ɲuman kama jamana bɛɛ ka nafa kosɔn.   
Nin kuransoba in dilanni bɛna dɛmɛ kɛ kosɛbɛ Bamakɔ dugu saniyali la. 
Daɲɛ kelen na, ka Bamako kɛ dugu jɛlen ye. Disitiriki mɛri, Adama Sangare, k’a fɔ la, o siratigɛ la hakililaw tɛ ban, nka Jamanafanga ka ɲaniya n’a ka bilasirali de bɛ majɛ kɛ waati bɛɛ.    
Yann’a k’i nisɔndiya ni bolodiɲɔgɔnma bolonɔbilali y’a ka meri ni EDEYƐSI cɛ, kurandisoba jɔli la, min bɛ ɲamanw bayɛlɛma ka kɛ kuran ye.  
A tilatɔ, a ye bɛɛ ka bilasirali ɲini baarabolodali ɲɛni kama.  
AM Ture – Nin y’a siɲɛ fɔlɔ ye SEYƐSIYA ka ɲɔgɔnye ka kɛ Kidali, a laɲininen kɔ siɲɛ caman.  
A kɛra Alizeri minisiri min b’u ka jamana ni jamana wɛrɛ kow ɲɛnabɔ, Mɔgɔba Sabiri Bukadumu, ka ɲɛmɔgɔya kɔnɔ, Bɛnɲini minisiri, Kolonɛli Isimayɛli Wage ɲɛna ani gɔfɛrɛnaman mɔgɔ wɛrɛw, Pilatifɔrumu ani SEYƐMA kulu marifatigiw tɔgɔlamɔgɔw.  
Minisima tɔgɔlamɔgɔ min tun bɛ ɲɔgɔnye la ye foli kɛ sendonni na k’a caya ani k’a sankɔrɔta Mali ta fan na i ko diɲɛ fɔkabɛn ta fan na.  
Mɔgɔba Zan-Iwi Lediriyan, Faransi jamana Erɔpu an’u ka jamana ni jamana wɛrɛ cɛ kow minisiri ani Afiriki Kelenya Tɔn Bɛn ni Lakana Komisɛri, Mɔgɔba Simayili Sɛrigi, y’a laɲini u sen ka don baaraw la bɔlɔlɔkanɲɔgɔye fɛ.   Mahamati Salɛhi Annadifi,  Diɲɛ Tɔnba Sekeretɛri Zenerali tɔgɔlamɔgɔ, y’a hakila fɔ kunbɛn kɔfɛ, ko « nin y’a san duuru ye, ne sen bɛ SEYƐSIYA la, wa nin y’a siɲɛ fɔlɔ ye ne ka SEYƐSIYA ye ni nin mɔgɔ hakɛ ye minnu sen b’a la.     
O kɔrɔ ye ko diɲɛmɔgɔ bɛɛ faralen don Mali kan ni ka labɛn ka Mali bilasira nin dakun kura la, wa danaya don min bɛ ka kologɛlɛya, politiki ŋaniya yɛrɛ-yɛrɛ min bɛ ka da kɛnɛ kan ».  
Min ye Kolonɛli-Mazɔri Isimayɛli Wage ye, Jamana Bɛnɲini minisiri, a y’a lase ko « danaya hakilina de fɔlɔla ka bɔ a kɔnɔ, ko dɔw faamuyali dafalen.  
O la, jɔda b’a la k’a jira k’a latigɛra ko Mali fan ka to ka dɔ fara danayawalew kan ni kɛnɛkankow ye, ka taa ɲɛ lakanakow la ani  k’a kɛ cogo la taasira sɛbɛn min labɛnna bɛnkan kɔnɔ, taa ɲɛ ka se ka kɛ tiɲɛ yɛrɛ la o ko la, ka gɛlɛyaw jateminɛ bɛn kɔnɔ.   
Mohamɛdi Lamini Uludi Sidati, SEYƐMA perezidan min bɛ golo kan a don, « an ye baara kɛ an Maliden dama cɛ.  
A labɛnni kɛra ni Kidali gɔfɛrɛnɛri ye, wa Malidenw de ye kunbɛn in labɛn, an Malidenw de tun y’a lakana ».  
« SEYƐSIYA don min tara ka taa n’a ye yɔrɔ wɛrɛ la siɲɛ fɔlɔ la, siga t’a la ko nin waatilabaara Kidali mara kɔnɔ ye bɛn, bɛnɲini taamasiyɛn ye Mali denw ni ɲɔgɔn cɛ. 
Nin waatilabaara bɛ seereya di a kɛbaga bɛɛ ŋaniya la bɛn kama Mali la », Habala Agi Hamizata, Pilatifɔrumu kumalasela yen in ɲɛfɔ. 
«  Ka Mali bandari ye finifana na Kidali dugu kunna, o ye wasoko ye an bolo.   
Maliden ŋuman bɛɛ bɛ waso ni nin wale ye, seginni fanfɛ kow kɛcogo la, min ka kan Mali la », Kolonɛli Modibo Kone, Lakana ani Sigidalajama lakanani  minisiri. 
SEYƐSIYA waatilabaara min taara ka taa n’a ye yɔrɔ wɛrɛ la, ka kan ka baara kɛ DEDEYƐRI taabolo kan, fangabulonw yɛlɛmaniw lateliyali, fɛn wɛrɛw cɛla.   
An ka hakilijigin kɛ ko Jamana mɔgɔ kologɛlɛnw fanba b’a fɛ bɛnkansɛbɛn bɛn kama kalanko kura  ka kɛ.  
Berehima Jalo – Jamana faraɲɔgɔnkanntolatantɔn bɛn’a ka teriyantolatan sabanan ani laban kɛ ni Tinizi ye, FIFA ka donw (zuwɛn 2021) sababu la.  
A ɲɔgɔnkunbɛn bɛna kɛ tarata zuwɛn tile 15 Aradɛsi ntalatanyɔrɔ Hamadi Agerebi la.  
Nin ɲɔgɔnkunbɛn kalifara Misirajamana jalatigɛla mɔgɔsabakulu la.  
Cɛmancɛjalatigɛla, Ibarahimu Nuredini bɛna dɛmɛ a fasodenɲɔgɔnw Ahamadi Tuwufiki ani Hani Abedelifatani fɛ.  
Nɔnabilajalatigɛla bɛna kɛ tinizika Yusiri Buwali ye.  
Alizeri dɛsili (0 – 1), zuwɛn tile 6 tɛmɛnen, teriyantolatan fɔlɔ senfɛ, filanibintolatan (1 -1 ) ƐRIDE Kongo fɛ, jumadon tɛmɛnen, Tinisi kɔfɛ kɔfɛ, Mali Samatasɛgɛw bɛn’a ɲini k’u yɛrɛ kunmabɔ.  
Dɔwɛrɛ tɛ daga Mohamɛdi Magasuba ka cɛdenw ye ni sebaaya tɛ.
Ntolatan in senfɛ, ntolatanna jɔyɔrɔtigi caman bɛna Tinizi jɛ,  i n’a fɔ Yusɛfi Masakini, Ferezani Sasi, Dilan Boronni walama Wahabi Kahaziri. 
Juma tɛmɛnen, Samatasɛgɛw ye filanibin kɛ Kongo Waraninkalanw fɛ ( 1 – 1 ).  
A fililen ka taa kɔfɛjow kɔ la, minnu kɛra i na fɔ u tɛ yen, ƐFISE Nanti ɲɛfɛjɔ, Kalifa Kulubali, dun tun ye celu dayɛlɛ Samatasɛgɛw ye (sanga 4nan).  
Jamana faraɲɔgɔnkantolatantɔn, mɔgɔw falennen ka caya, ye san sɔrɔ u kan, nk’a ma se ka filanan fara celu donnen kan.   
Tako filanan na, Kiyasunbuwa, min jɔyɔrɔ bonyara Kongokaw ka jɔ kɔnɔ, de tun ye tiɲɛni bali Dunbiya ɲɛkɔrɔ (miniti 55nan).   
Waranikalanw kununna ntolatan labanwaatiw la ni ka ntola cili kelen tilen jɔ ma Akolo fɛ, Munkoro ye min donni bali.  
Nka Raza Kasabilanka ka ɲɛfɛjɔ, Bɛni Malango, tun labanna ka filaninbin daraki ni Mutusami ka cibabaw dɔ kunkololatuli ye. ( sanga 86nan).  
Usumani Kamara – A cɛsirilen n’a haminen cɛmancɛlafanga waati taɲɛ ɲuman na, min laɲininen don Mali fasojama bɛɛ fɛ, kabini waati dɔ la, minisiriɲɛmɔgɔ Sogɛli Kokala Mayiga ye taamaw caya ka taa bɔ mɔgɔw ye, minnu kɔnna a ɲɛ a jɔyɔrɔ la.  
O cogo la, araba zuwɛnkalo tile 23, Bubu Sise kɛra a jatigi ye.  
Foyi kɛli man bon kojugu Mali kama !  
Dɔgɔtɔrɔ Sogɛli K. Mayiga minisiriɲɛmɔgɔ, gɔfɛrɛnaman ɲɛmɔgɔ ka taali Bubu Sise fɛ, minisiriɲɛmɔgɔ kɔrɔ, y’a misalija ɲuman ye.  
O cogo la, arabadon zuwɛn tile 23 san 2021, Dɔgɔtɔrɔ Sogɛli K. Mayiga ka badenyataamaw hukuma kɔnɔ, janko ka taa bɔ PEYƐMU kɔrɔw ye, a bisimilala Dɔgɔtɔrɔ Bubu Sise fɛ walasa ka kuma Mali dɔrɔn kan.
Cɛ min bɛ san 28 na, n’a jɔra a la k’a ye tɛgɛ ci jamanakiuntigi tulo kɔrɔ, kirisigi senfɛ, bilala kaso la. 
Damiyɛn Tarɛli, min tun dɔnnen tɛ kiricakɛdaw fɛ fo nin yɔrɔ la, ɲangira fana ni diyagoyabaara ye walima degelikalan ani marifa marali kɔnni a ma san duuru kɔnɔ.  
A tun bɛ se k’a ɲini a ka kiri ka bila kɔ la, walasa k’a ka lafasali labɛn, nk’a y’a fɔ a ka kiri ka tiga a nɔ goni na.   
Nin tɛgɛ cili ɲɛ kan,
min tɛ bɛn cogo si la, ye kojugukɛ wale ye, min ye dabɔnkama ye.  
forobakiritigɛla tɔgɔlamɔgɔ y’o kɔkɔrɔdon, ka sin cɛ san 28 ma, kunsigi janw, « tisɔrɔti » ɲugujilaman ani « lunɛti » dalen a nun kan, min tun ka kiri bɛ ka tigɛ kiritigɛ kiri telimen na.  
Jamana lafasalikiritigɛla jɔrɔla ni kojuguseginkanni farati ye, a kɛtɔla k’a fɔ k’ale ɲɛ bɛ kungɛlɛnya sumanen sugu dɔ la nin Sɛnwaliye sigibaga in na, o min dɔnnen tɛ kirisow fɛ ani min ye tɔn w mɔgɔ ye sira bɛ minnu ni seko ni dɔnkow kɛlɛladegew cɛ, hadamadenya tariku waati jan belebele filanan tɛmɛnen ani « manga » ka diɲɛso.  
Nin tɛgɛ cili tulo kɔrɔ, min dara Emaniyɛli Makoron kan, ye politikimɔgɔw bɛɛ dusu bɔ, hali n’a ya sɔrɔ Jamana perezidan ye dɔ bɔ a wale juguya la, a kɛtɔ ka kelennakow kofɔ minnu bɛ kɛ hadamaden kojugukɛlabaw fɛ.   
Nin latigɛ bɛna filɛ, k’a sɔgɔbɛ ani hali a bɛna kɛ welewele ye diɲɛ kunnafonidiw na.    
Alɛkese Perɛn ye nin fara a kan, kasɔrɔ kunnafonidila caman tun bɛ kiritiso kɔnɔ. 
Ne tun hakili t’a la ko n y’a bolo minɛ. Damiyɛn T. tɛ sɔsɔli si kɛ kow la.   
BEYƐFEYƐMUTEVE y’o lase. 
Min ye jakow ye, minnu bɔra jɛkuluw ka hadamadenya bɔlɔlɔsiraw barokɛyɔrɔw kan, Doromuka san 28 y’a dantigɛ.  
N ye jaw ye waati kelen min n’aw y’a ye. 
Ni k’a fara a kan. 
Ne miiriw la, n hakili t’a la ko n y’a bolo minɛ.  
A y’a lakale fana ko,  
Mobili kɔnɔ, tuma min na an tun bɛ makɔnɔni na, an tun y’a fɔ an kɔnɔ k’an bɛna ko dɔ kɛ min bɛ nɔ bila, k’a ɲininka politikiko dɔw kan, ka « zile » nɛrɛmuguman dɔ ta walima Fansi bandari, nka an ye hakilila falen.  
Damiyɛn Tarɛli sɔnna k’a ye perezidan bugɔ cogo la, min tila a la.  
A ka ko man di n ye, wa tuma min na a tilenna k’i ɲɛsin ne ma, a fɔlɔla ka bala n na. 
a y’o lakale, ale min ko a bila a la « zile zoniw » fɛ, olu minnu kumakan tɛ mɛn bilen.  
Yann’a ka ɲɛfɔ a yɛrɛ ye. 
A ka kɛlɛ don. 
A b’a ɲini ka Faransi denmisɛnw lasɔrɔ. 
Tuma min na n y’a ka mɔgɔlandi ani nkalontigɛla filɛlikɛcogo ye,
n y’a faamu, ko a tun b’a fɛ ka ne kɛ kalatala ye, min bɛna se ka kalafili ale ye, a y’o lakale.  
Kiritigɛlaw ka perezidanmuso dabalibanna ni nin walekɛcogo ye, kasɔrɔ mɔgɔ min bɛ bolo la bɛ k’a fɔ k’ale ye seko ni dɔnkow kɛlɛladegew kɛli kanubagaba ye.  
Baarantan ani min bɛ balola ni ERƐSA ye, mɔgɔ min bɛ bolo la jɔra a ka lakɔlikalan gɛlɛyaw la , k’a da a ka sɛbɛnnikalan ferekeferekeli la, « baki » sɔrɔli kɛko fila la, fure labɛnni k’a bali toli ma degelikalan min kuntigɛra yanni jamana ka seereyasɛbɛn ka sɔrɔ.
Kabini a fa ka fatuli, nin y’a san fila ye, a ma segin ka baara kɛ.  
A ka soronadoni kɔnɔ, a ka awokamuso, Elodi Geliye, y’a yɛrɛ dusu kamakami ni kunnafonidilaw jɔyɔrɔ ye. 
Nin y’a lɛrɛ 48 ye, jahanama bɛ lamini kan.
Ani k’a ɲini kiritigɛlaw fɛ, u k’a dan hakɛ.   
A ka laɲini tun ye ka kumafalen kɛ ni perezidan ye.
A (awokamuso) y’o fara a kan, a kɛtɔ ka sɔn ko walekɛcogo don kɛrɛnkɛrɛnnenya la min ma bɛn k’a bɔ mɔgɔ gansan na,
Min ma deli abada ka mɔgɔ bugɔ.
Ne hakili la a y’a kow juguya faamuya,  
N’an tora kow tiɲɛ kɔnɔ, n ye Emaniyɛli Makɔrɔn tulo ci dɔrɔn, bawo tilenbaliya dusukundegun bolila n farikolo la. 
O ni fɔlɔ kɛlɛŋanaya tɛ sira la walima ne yɛrɛbakun ka baarakɛtaw.   
y’a jaabi ten. 
Damiyɛn Tarɛli y’a lakodɔn ko ale bɛlɛnyɔrɔ ye politikikɛnɛ kininyanfan ye.  
a ka fɔ la,
Makɔrɔn b’an ka jamana binkojuguya de jira.
a y’o bɔ a da.  
A dusu laminnen hadamadenya tariku waatiba tɛmɛnen filanan kow fɛ, a y’o sara mɔgɔw la tuguni
Kɛlɛŋanaya waati kɔn, mɔgɔw tun tɛ nkalon fɛ.   
Min y’a kulokan « Mɔntezuwa », « Sɛndeni » ye,
a b’o ɲɛfɔ nin cogo la. 
O bɛ tali kɛ fɔlɔ kɛlɛŋanaw ka faraɲɔgɔnkankulo la, fasodenya ganselikuma don. 
[ …]   Fɔlɔ kɛlɛŋanaya ye kumakan ye.
Siga bɛ n na k’a fɔ ko ni ne tun ye Emaniyɛli Makɔrɔn wele npanmuru mɔgɔfilakɛlɛ la tile bɔtuma, a tun na n jaabi.  
Ni Mɔntezuwa kɔrɔ ye an ka taa, ale bolo, 
Makoroni bɛ tali kɛ Emaniyɛli Makoron ka politiki la jamana kɔnɔ,
Hakilijigin na, cɛ y’a dɔnkili da : « ka makɔrɔni dafiri duguma ». 
Jamafoli senfɛ.  
Emaniyɛli Makɔrɔn, min tun t’a kiri kɛnɛ kan, ye kunnafoniɲininkalijaabi kɛ a waati kelen na BEYƐFEYƐMUTEVE la.  
Jamanakuntigi seginna o wale kɛlen kan, k’a kow dan hakɛ la.  
O cogo la, Elize luwanse b’a jate ko jamana tɛ waati goni na, i n’a fɔ Zilezoniw ka gɛlɛya waati an’a y’a fisaya k’i sinsin kow taafan ɲuman kan a bɛ ka min ye Faransi. 
An kana kɔrɔ don nin nalonmayawale ani min ye ɲankata ye [ tɛgɛ cili ɲɛ kan] la, ka tɛmɛ fɛn kan a bɛ min fɔ.  
Ale ka fɔ la.  
Fo k’a dan hakɛ la ani foyi kana kɛ i ko fɛn tɛ […] ko jugu tɛ, ka tɛgɛɲɛ sɔrɔ tulo kɔrɔ ni mɔgɔ bɛ taa jama fanfɛ.  
a y’o fara a kan. 
Emaniyɛli Makɔrɔn banna k’i dantigɛ a kɛbaga ka kiri teliman kan, alamisa.
Jamana perezidan bolo,  
kojugukɛ yɛrɛyɛrɛ, o tɛ nin ye. 
Nka min yɛrɛ don, o ye min bɛ da musow kan, n’u bɛ sa u taamaɲɔgɔn an’u furukɛ ka bugɔliw la. 
Bawo, musofaga ka ca halibi, an bɛ kɛlɛ kɛ ka sin minnu ma ni barika ye.
walima mɛriw fɛ, bin bɛ kɛ minnu kan.  
O cogo la, lɛrɛ 24 a kow kɔfɛ, polisiw bɔra « Mayine Kanfe » gafe kelen kan, sɛgɛsɛgɛli yɔrɔwoloma senfɛ, min kɛra sigannamɔgɔ filanan, Aritiri S., ka so
kunnafonidisɛbɛn min sɛbɛnna aliman ka diyagoyafangatigi, Adɔlifi Hitilɛri, fɛ san 1924 ani san 1925 cɛ, 
ani fana maramafɛn caman, an kunnafonidiɲɔgɔn minnu bɛ Pariziyɛn na y’o da kɛnɛ kan, araba zuwɛn tile 9.
Faransi Bile ka fɔ la, muru surun daduman fila, npamuru ani fana marifa kɔrɔ (olu) ko n’a kɛ a ye. 
Bɔ tun kɛra kaban marifa ladegew kan sikannamɔgɔ jɔnjɔn fɛ, Damiyɛn T., min tun ye tɛgɛ ci jamana perezidan tulo kɔrɔ jamalafoli dɔ senfɛ, tarata wulafɛla la, Tɛn-Lɛrimitazi. 
Aritiri S. bɛna welelisɛbɛn sɔrɔ ka taa kirida la, san 2022 kalo wɔɔrɔ filanan kɔnɔ, ka sariyasɔsɔw jaabi, minnu sirilen don maramafɛnw maralen n’a bolo ka bɔ sariya kɔnɔ, minnu sɔrɔla a ka so, Jamana Lafasalikiritigɛla, Alɛkisi Perin, y’o pereperelatigɛ.  
Sɛgɛsɛgɛli kunfɔlɔw fɛnw sɔrɔlen b’a jira cogo min na, Damiyɛn T. ye hadamadenya waati kɔrɔba filanan tariku kanubaga ye,  n’a bɛ masayafanga kininyanfannunkun kow filɛ hadamadenya bɔlɔlɔsiraw barokɛyɔrɔw kan, nka ni mɔgɔw b’a cogoya fɔ i ko a tɛ politiki kɛ an’a tɛ ɲankata kɛ a ka komini kɔnɔ. 
A sigiyɔrɔ la, Sɛn – Waliye (Doromi), a ye tɔn fila sigi seko ni dɔnkow kɛlɛladegew kan minnu bɛ Erɔpu tarikuw kɔnɔ.   
ɲina kɛra kɛlɛkɛcogo minnu kɔ, n’u kɛbagaw bɛ mɔgɔ 1 500 bɔ Faransi.  
Ani kɛlɛdaganinsigiw tulonw. 
« Yutubu » sanfɛ, Damiyɛn T. ye kininyanfannunkun jafilɛyɔrɔ caman delinafilɛbaga ye, i n’a fɔ Hanri de Lɛsiken ta, o min ɲangira 2018 san, k’a da dusukunjuguya dalakɔrɔbɔli kan ani diɲɛ kojugubakɛ sɔsɔli. 
Walima masayafanga taw, i n’a fɔ Riseliye ka jɛkulu ta.  
A ka Fɛyisibuku sɛbɛnfuraɲɛ b’a jira k’a bɛ « Akisiyɔn faransɛzi Liyɔn » kulu ta fɛ, ani dɔwɛrɛw, minnu b’o sira kelenw kan. 
Ka bɔ : https : / / www. Lepoint . fr /    -   Dɔgɔkun tɛmɛnen, Bɛnkansɛbɛn, jamana bɛn ani bɛɲini kama, min bɔra Alize baarataabolo la, Kɔlɔsilikɛjɛkulu ka ɲɔgɔnye sankɔrɔtalen 5nan dayɛlɛna Kidali.  
Afiriki ani Erɔpu jamanaw cɛko ɲɛnabɔla caman sen donna o ɲɔgɔnye la.  
A kɛli ɲiniko fila tiɲɛna san 2019 ani 2020 kɔnɔ, nin sen ta kɛra a ɲuman ye.  
Alamisa, feburuyekalo tile 11, san 2021, Alize Bɛnkansɛbɛn  
kɔlɔsilikɛjɛkulu y’a ka ɲɔgɔnkunbɛn sankɔrɔtalen fɔlɔfɔlɔ kɛ Kidali, a bɔlen kɔ a dɔgɔ kɔrɔ siɲɛ fila kasɔrɔ don wɛrɛ ma fɔ a la ani fɔkabɛnw jijalen kɔ bolonɔbilalaw, fan kelen fɛ ani fanga kura mɔgɔw fan tɔkelendɔ fɛ, minnu y’u ŋaniya ɲuman jira a ɲɔgɔnkunbɛn kɛli la, (olu) ni ɲɔgɔn cɛ.  
SEYƐSIA ɲɔgɔnye, min labɔra Bamakɔ kɔnɔ, kɛra Afiriki ani Erɔpu jamanaw cɛko ɲɛnabɔla caman ɲɛna, farajɛjamana fangabatigiw tɔgɔlamɔgɔw caman tun bɛ minnu cɛla, i n’a fɔ Faransi ani Lamerikɛnjamana ani ONI tɔgɔlamɔgɔ min bɛ Mali la. Nka nin SEYƐSIA ɲɔgɔnye 5nan sankɔrɔtalen ko kura tun ye Faransi minisiri min b’u ka jamana ani jamana wɛrɛw cɛko ɲɛnabɔ sen donni y’a la, n’a kumana bɔlɔlɔkanɲɔgɔnye fɛ an’a ye SEYƐSIA ka Kidali ɲɔgɔnye in mankutu  ko taamasiyɛn ɲuman don.     
Afiriki kelenyatɔn, Bɛn ani Lakana Komisɛri fana tun b’a la bɔlɔlɔ fɛ.  
O ɲɔgɔnye sankɔrɔtalen senfɛ, diminko bɛɛ tun bɛ ɲɔgɔnsɔsɔw tabali sanfɛ, Kidali taabolo min ye ko ferekelen ye halibi, DEDEYƐRI koɲɛnabɔta min bɛ mɔgɔ ɲɛ gan, sen tun b’olu la.  
Bɛnɲini minisiri, Kolonɛli Isimayɛli Wage, y’a da mɔgɔw tulo kan ko sisan a ka ca kɔrɔnfɛmarabolow kɛlɛcɛ 400 ye, minnu bɛ degelikalan na walasa k’u don mali kɛlɛbolow kɔnɔ.    
Magoɲɛcakɛda fɔlɔw seginniko Kidali kuma fana fɔra. O siratigɛ la MINISIMA ye ŋaniya ta k’a bolo bila npalan kɔnɔ k’o barabolodanafolo bɔ, min bɛ taa jɔ dolari miliyɔn kelen na.   
Nin Kidali SEYƐSIA ɲɔgɔnye sankɔrɔtalen fɛn min bɛ to hakiliw la, o ye Jamana darapo yɛlɛnni ye dugu kunna, (o min ma kɛ) kabini kalo damadɔ.  
Ka mɔgɔw hakili jigin ko Mali bandari layɛlɛnna Kidali dugu kunna IBEKA ka fanga waati la, minisiriɲɛmɔgɔ Dɔgɔtɔrɔ Bubu Sise ka taama senfɛ. 
Usumani M. Tarawore  -  Mali gɔfɛrɛnaman ye bolodiɲɔgɔnma jɔyɔrɔtigi ye BEDEGƆLIDI bolo, a ɲɛmɔgɔba min bɛ Mali la, Wiliyamu Bili Litile, ka fɔ la.   
BEDEGƆLIDI – Mali ɲɛmɔgɔ, Wiliyamu Bili Litile, n’a ka ɲɛmɔgɔyajama ye kunnafonidilajɛ sigi baarada daga la, zuwɛnkalo tile 14 tɛmɛnen, walasa ka san 2020 bakurubajate bɔ, ka gɛlɛyaw kofɔ minnu sɔrɔla yann’a ka baara nataw ɲɛfɔ.  
Bili Litile ka fɔ la, sɔrɔ bonyali min kɛra san 2020, (o) dadiyara a baaradasigi nafolobɔlaw la an’a kɔnɔmɔgɔ caman wɛrɛw Mali la, a y’o pereperelatigɛ.  
BEDEGƆLIDI ye sefawari miliyari 34 sarawari ɲɔgɔnna sara a ka baarakɛlaw ye ani hadamadenya nafamafɛnw, miliyari 162 gɔfɛrɛnaman ye, miliyari 2,1 sigidalajɛkuluw ka yiriwalinafolobɔ la ani miliyari 82 fɛnw sannen Mali la.    
San 2020, Fekola dugujukɔrɔmafɛnbɔyɔrɔ dugujukɔrɔmafɛnbɔyɔrɔ ye sanu ɔnsi 622 000 bɔ. 
San 2021 kalo saba fɔlɔ kɔnɔ, Fekola dugujukɔrɔmafɛnbɔyɔrɔ tɛmɛna a baaraw bonyali waleyaliw fɛ, ni sanu ɔnsi 125 088 bɔli ye, n’o bɛ bɛn 7% (8 . 088) ma ka tɛmɛ ɲɛsigilen kan.     
San 2021, Fakola dugujukɔrɔmafɛnbɔyɔrɔ tun ka kan ka sanu bɔ k’a ta ɔnsi 530 000 la ka se 560 000 la, k’a bɔli musaka ta Lamerikɛnw ka dolari 405 la ka se 445 la ɔnsi kelen an’a sɔrɔwari mumɛ (ƐRIPEZE) jɔ Lamerikɛnw ka dolari k’a ta 745 la ka se 785 ma ɔnsi kelen.   
mɔgɔ tun bɛ se k’o kalan kibaruyadisɛbɛn kɔnɔ, min dira kunnafonidilaw ma.  
Bili Litile ka fɔ la,  BEDEGƆLIDI bɛ jɔda kɛrɛnkɛrɛnnen di sigida mɔgɔw tali ma baara la ani sigidalajɛkuluw yiriwali ma.  
 San 2020 laban na, BEDEGƆLIDI ye baara kɛ ni Maliden 2 053 ye ani jamana wɛrɛ mɔgɔ 130 ye.  
 O kɔrɔ ye ko anw ka baaraden 94% ye maliden ye. 
a y’o dantigɛ.
A dugujukɔrɔmafɛnbɔyɔrɔ baarada bɛ sigida cakɛdaw fisaya, minnu bɛ lakana dugumada wajibiyalen kɛli labato, i n’a fɔ sannikɛsɛbɛn dili « laso » hakɛ camanba sanni na maliden minɛndila ma.   
Sariya bɛna fɔ Mali la ani yamaruyasɛbɛn bɛna di an ma.   A ye ladɔnniyali kɛ, ko k’a ta san 2016 la ka se san 2020 na baarada ye sefawari miliyari 3 don hadamadenyakow yiriwali la.   
A ye baarabolodali kofɔ    Bolonɔbila.     
Togadaw kɔnɔnayiriwali baarabolodali (PEDEYƐRI), baaradegekalan ni baaraw bɛnɲɔgɔnma Keɲeba kubeda kɔnɔ baarabolodali ani bolodiɲɔgɔnma ni UNISƐFI ye denmisɛnw ani npogotigiw ka yɛrɛta kama Mali la.   
San 2021 baarabolodali kuraw jirala ani ka sɔn kɛ u ma Keɲeba sigidajɛkulu yiriwali ɲɛmɔgɔyakulu fɛ.  
Bakuruba la, baarabolodali tan jirala ani k’u lakodɔn ɲɛmɔgɔyakulu fɛ, Fadugu, Medinandi, Tintiba, Maleya, Balaliba, Kolonba Sokondo, Fekola ani Betekili duguninw ni togodaw ka nafa kosɔn.  
Baarabolodaliw wari mumɛ bɛ bɛn sefawari miliyɔn 300 ma.  
Kibaruyadisɛbɛn y’o ɲɛmisɛnninw ɲɛfɔ.   
BEDEGƆLIDI - Mali ɲɛmɔgɔ ye tile kurandiso jɔli kofɔ Fekola, kuranlakurayataw yiriwaliko hukumu kɔnɔ.
Bili Litile seginna ko kan, a fɔra min ma Menankoto yamaruyasɛbɛnko.  
ale ka fɔ la,
sariya bɛna fɔ Mali kɔnɔ, wa yamaruyasɛbɛn bɛna di an ma.  
Sisan, an y’an ka ɲininikɛsɛbɛn sama ka bɔ kiritigɛbulonba la,  a y’o ɲɛfɔ,
Ni marabulon ma sariya fɔ, anw labɛnnen don ka taa jamanaw ni ɲɔgɔn cɛ fɔɲɔgɔnkɔ banniwale la,
a y’o kankarida.  
Bili Litile ka kuma jɛlen. 
BEDEGƆLIDI – Mali ma foyi sara yamaruyasɛbɛn binni kama, min dira minisiriɲɛmɔgɔ kɔrɔ, Mukutari Wani, fɛ.    
Nkalon jugu don.  
An y’a ŋaniya ka taa jɛlenya dafalen na
a y’o sɛbɛkɔrɔfɔ. 
Gɛlɛya si tɛ baarada ni minisiriso cɛ, min bɛ dugujukɔrɔmafɛnkow kunna, nk’a bɛ baara kɛ sariya batoli kɔnɔ k’a dafa walasa a tɔgɔ jɛlen ka to.  
Ni marabulon ye yamaruyasɛbɛn di an ma, an bɛna fɛnbɔli daminɛ ɲinan san kɔnɔ.   
N’an sera ka baara kɛ an ka Menankoto yamaruyasɛbɛn kan, o bɛna to an ka se ka dɔ fara an ka bɔta kan.  
Bili Litile ye nin fɔ. 
Ale fɛ,
Mali gɔfɛrɛnaman ye bolodiɲɔgɔnma jɔdatigi BEDEGƆLIDI bolo.  
Jɛɲɔgɔnya ɲuman bɛ anw ni gɔfɛrɛnaman cɛ waati bɛɛ 
An bɛ baara kɛ an bolodiɲɔgɔnma kɛbagaw ni ɲɔgɔn cɛ. 
BEDEGƆLIDI - Mali ɲɛmɔgɔ ye baarada cakɛlaw fo u la cɛsiri la an’u ka kologɛlɛya.  
Siyaka Dunbiya, BEDEGƆLIDI jamanaw cɛ perezidan dankan, min bɛ Wankuwɛri (Kanada),   Bili Litile bɛ Bamakɔ walasa ka dugujukɔrɔmafɛnkow baarada ta kokura, min ye falatɔ ye kabini Mohamɛdi Jara ka yɔrɔnin kelen baarabila la, mɛkalo tile 17 tɛmɛnen, k’a da dugujukɔrɔmafɛnko yamaruyasɛbɛn diliko dɔ kan. 
BEDEGƆLIDI ɲɛmɔgɔ kura ye kunnafonidilajɛ sigi ntɛnɛndon zuwɛnkalo tile 14. 
-maliwɛbu.nɛti  - A ɲɔgɔkunbɛn ni kunnafonidilaw ye laɲini fɔlen tun ye ka dugujukɔrɔmafɛnkow baarada ka baara kɛlenw cogoyaw fɔ k’u walawalan.   
Nka don kibaruya min sirilen don Manankoto yɔrɔ fɛnbɔli yamaruyasɛbɛn diliko kura dusutiɲɛko la, o y’a yɛrɛ sɔrɔ kumafalen kɔnɔ.  
Ɲɛmɔgɔ ka fɔ la, k’a kɔdon fɛn na min bɛ fɔ kunnafonidilanw fɛ, BEDEGƆLIDI – Mali ma foyi sara Manankoto yamaruyasɛbɛn binni kama.  
Lajɛ kumakɛla ɲumana, Manankoto yɔrɔ min bɛ Keɲeba fɛ ka fɛnbɔli yamaruyasɛbɛn sɔrɔla san 2012 dugujukɔrɔmafɛnko sariya sigibaju kan.    
Nka, san 2019 de dugujukɔrɔmafɛnko sariya sigibaju kan dugujukɔrɔmafɛnkow minisiri ye fɛnbɔli yamaruyasɛbɛn di kokura.
K’o kɛ, hali n’a y’a sɔrɔ BEDEGƆLIDI y’i da marabagajɛkulu ka fɛn wajibiyalenw bɛɛ kɔrɔ.   
Gɛlɛya si tɛ anw yɛrɛbakun ni minisiri cɛ. 
Bili Litile y’o dantigɛ. 
Nka, ɲɛmɔgɔ y’a jate ko marako gɛlɛya dɔ kɛlen na kɛ.
Se kɛlen Kiribulonba ma.   
Mohamɛdi Jara, ɲɛmɔgɔ kɔrɔ ka baarabila kan, lajɛ kumakɛla y’a jate k’a ye baara bila a yɛrɛ ma.  
Kow cogoya tun ka goni, o la, a ye baara bila bɛɛ ka hɛrɛ kosɔn. 
BEDEGƆLIDI kotigi kura y’o sɛmɛntiya. 
Bi, Manankoto yamaruyasɛbɛnko sɛbɛnw bɛ kiribulonba ɲɛkɔrɔ.     
BEDEGƆLIDI ka laɲini, latigɛlisɛbɛn ka ta walasa k’a sɔrɔbaga kura ka baaraw lajɔ, (o) ma lamɛn kiribulon mɔgɔw fɛ. 
An bɛ kiri jaabi makɔnɔ a koɲɛ kɔnɔkow kan.  
Bili, min m’a bɔ a la k’a fɔ se bɛ kɛ diɲɛ sariyatigiw ma, n’a tɛ ɲɛ o ko, y’o dantigɛ
Mamadu TOGOLA  /  maliwɛbu, nɛti  -  Sɛgɛsɛgɛli kɛlen Sɛgɛsɛgɛlaba ka cakɛda (BEWEZE) fɛ, Buguni duguba yɛrɛmarakafo (SEYIBE) meri la, k’a ta zanwuye tile 1ɔlɔ san 2017 la ka taa a bila desanburu tile 31 san 2019 waati la, bɛ mɔgɔ sɔn hakili la.  
Komini baarakɛlakulu ka tiɲɛniba kɛra sababu ye, san fila marali kɔnɔ, ka wo bila meri kɛsu la, min ka ca ni sefawari miliyɔn 208 ( dɔrɔmɛ 208 28 757 ) ye.  
A mɛri, Mamuru Kulibali bɛ faratiba la.  
Belebeleba.    
A tiɲɛnikɛɲɔgɔnw fana.  
Tɔɔrɔkoba !    
Bi, an bɛ maloya k’a fɔ anw ye Buguni meri baarakɛlaw ye.  
bawo, meri dawula kɔrɔ tiɲɛna.   
Wariw ŋanamuŋanamuniw bɛ fara bɛɛ mago bɔli la, k’a caya,  meri baarakɛlako ka baara la.  
Ka dusutiɲɛkow jate bɔ o la, minnu tɛ ban mɛri baarakɛlakulu cɛla. 
Wale sankɔrɔtalenw ani kologɛlɛnw, Buguni duguba yɛrɛmarakafo baarakɛla dɔ y’a meri marali magosaba cogoya fara ɲɔgɔn kan ni nin kumaw, 
Yann’a k’a fara a kan, a dusu kamikaminen, 
anw bɛ fɛn min ɲini an ka ɲɛmɔgɔw fɛ dɔrɔn, o ye ka nin ŋanamuŋanamuw kɛbagaw bila ka taa kiritigɛlaw ɲɛkɔrɔ.  
N’o ma se ka kɛ, k’an bɔ an ka magosamɛri bolo, min ye Buguni duguba yɛrɛmarakafo firi dingɛdunba kɔnɔ.
An kunnafonibagaw ɲumana, Buguni meri bɛ sikara la.
Ŋanamuŋanamu, minnu bɛ cɛ pelu la, yuruguyurugu, masurunnamɔgɔdɛmɛ.   
na kɛ nin meri sa joona sinti la, siniɲɛsigi ɲuman dun ɲɛsigira min ye. 
Fɔlɔ, marakojuguya.   
Ka da an kumakɛɲɔgɔnw na, a bɛ ka juguya ka taa a fɛ.  
Wa bi ka jugu kunun ye.  
Ka bɔ ferekejuguw la ka taa ɲagamijuguw la, k’a ta zanwuye san 2017 la ka ta desanburu san 2019 la,  Buguni Mɛri, Mamuru Kulibali, n’a ka baarakɛlakulu ka farikoloɲɛnajɛ mandi kɛra ladamubaliya  ye baarakɛnafolo la, o min wolola tiɲɛniba la.  
Gafew kɔnɔkow kan, baarakɛla dɔ bɛ meri kɔnɔnakɔlɔsili lataamacogojugu ɲɛfɔ. 
Fɛn sɔrɔlenw DAWO ( Baaraw sugudilisɛbɛnw) feereli la bilabaliya u diyɔrɔ la, k’u hakɛ mumɛ se sefawari  dɔrɔmɛ 190 000 ma ani lakɔlikaramɔgɔsaraw sarali, minnu tɛ Buguni komini kɔnɔ k’a hakɛ mumɛ kɛ sefawari miliyɔn 126, 7 ( dɔrɔmɛ 126  142 431) ye. 
Ani ko kolon wɛrɛw, minnu yera Buguni meri marali la, dugukolosɛbɛnw falenni wari sarata dɔgɔmanin dan sigilen minɛbaliya, k’a hakɛ mumɛ kɛ an ka wari miliyɔn 53 (sefawari dɔrɔmɔ 53 199 950) ye ani wari sɔrɔta minnu bɛ bila kɛsu kɔnɔ kasɔrɔ sigi ma kɛ u kunna, k’a hakɛ mumɛ kɛ miliyɔn 10 (sefawari dɔrɔmɛ 10 24 850) ye.   
Wa ko gɛlɛyayɔrɔ min bɛ to hakili la, an kunnafonibagaw ka fɔ la, o ye ko Buguni mɛri, Mamuru Kulibali, kelen pe bɛ nafamafɛnw sɔrɔ a man kan ni minnu ye, k’a hakɛ mumɛ se sefawari miliyɔn 3,8 (dɔrɔmɛ 3 175 000) ma.  
U jɛlen, Buguni meri baarakɛla dɔw ye lataamacogojuguyaw kofɔ, minnu yera meri baarakɛlakulu ka marali kɔnɔ, olu bɛ sariya sira la ani kɔnɔnasariya sira la. 
Nafolobaara minnu tɛ sariya kɔnɔ warikow ɲɛnabɔli la, olu bɛ fara a kan.  
An kumakɛɲɔgɔnw ka sɔrɔ ka tɛmɛ ni kuma ye ko Meri marakɛcogo kɛbagaw kelenkelenna bɛɛ t’u jɔyɔrɔw an’u ka jɔyɔrɔtigiyaw fa ka se a dan na, o ye ko ye, min nɔ juguman bɛ ye jaabi laɲininenw sɔrɔli la.  
O nɔ kan, majɛ, minnu lakɔlɔsira dugulensɛbɛn ɲɛnabɔli hukumu kɔnɔ, bɛ Buguni meri bali ka baara kɛ ka ɲɛ ani ka jaabi ɲuman sɔrɔ baaraw kɛli la fasodenw ye.   
Min ye dugukolokow ɲɛnabɔli ye, an kumakɛɲɔgɔnw y’an ladɔnniya ko Buguni Meri ma walew daminɛ, minnu ka kan walasa ka laɲiniw lasɔrɔ, minnu kofɔra a ye,  i n’a fɔ nin yɔrɔ la, fasodenw kunnafonini an’u minɛko damakɛɲɛnen dugukolodiw senfɛ.   
Labɛnntanya baarakɛlaw ka ɲɛfɛtaa la, o ye garan ye SEYIBE barakɛjama laabarali jaabi ɲuman sɔrɔli la.   
Wa bi, baarakɛminɛnw jatebɔli bɛ cogoya min na Buguni Meri la, a tɛ kɛ ka ɲɛ, k’a da gafe kolomanw sɛbɛnbaliya kan walasa ka minɛnw kɔlɔsili n’u lakanani hakililatigɛ.   
Ka da an kumakɛɲɔgɔnw ka seereyaw la ni gafew ye, Buguni Komini Koɲɛnabɔjɛkulu ye nafamafɛnw di minnu man kan, latigɛɲini fɛ, Mɛri Mamuru Kulibali, meri kolatigɛjɛkulu mɔgɔw, meri kɔnɔna baarakɛlaw, baarakɛjɛkulu fɛɛrɛtigiw mɔgɔw ma ani jamana ka sigidalabaarada fɛɛrɛtigi bolobɔlen dɔw.   
Ani an kunnafonibagaw ye hakililatigɛ kɛ
Buguni Meri la, Sɛgɛsɛgɛlikɛla y’a kɔlɔsi ko Meri kolatigɛjɛkulu bɛ nafamafɛnw di, minnu man kan, nafolo kɔkɔrɔdonwari kɛrɛnkɛrɛnnenw bɛ minnu na ani sɔnniw taji la,. 
O nafamafɛn kofɔlenw sɔrɔbagaw ye :  
Mɛri, komini ɲɛmɔgɔyakulu mɔgɔw, mɛri baarakɛlaw ani baarajɛkulu fɛɛrɛtigiw mɔgɔw
Yann’u ka pereperelatigɛ, 
zuwɛkalo  tile 28 san 2010 latigɛɲini n° 005 / SESEBE kɔfɛ, Mɛri Mamuru Kulibali ye baaradasɛbɛn n° 06 / SEYIBE ta, min bɛ boli fɛn kofɔli kan musakatigi ani sarakɛla ye walasa mɛri ka kɔkɔrɔdonwari kɛrɛnkɛrɛnnen ɲɛnabɔli ka kɛ. 
O cogo la, a ye waribɔsɛbɛn labɛn ni sefawari dɔrɔmɛ 25 000 hakɛ ye kalo o kalo, mɛri tɔgɔ la, min kɔnɔ sefawari dɔrɔmɛ 15 000 ye kɔkɔrɔdonwari ye ani sefawari dɔrɔmɛ 10 000 kuransarawari ani nɛgɛjurucisara doni tali ye.   
O nafamafɛnw dun ma kofɔ baarayɔrɔ sariya la, min bɛ senna. 
Wari hakɛ mumɛ min sarala Mɛri ye kasɔrɔ a man kan, waati kɔnɔ baara bɛ ka kɛ min kan, bɛ taa i jɔ sefawari dɔrɔmɛ 3 175 000 la.  
Sariyatiɲɛ nanbara kɛnɛkanda. O bɔlen ko yen, an kunnafonibagaw y’a fara a kan ko Buguni Meri wari sɔrɔta musakatigi ma wariw di forobanafolobon na, fɛn minnu sɔrɔla sugudili sɛbɛnw  (DAWO) feereli la. 
An ka wari  miliyɔn 1,8 hakɛ mumɛ kan ( dɔrɔmɛ 1 170 000) , sɛgɛsɛgɛlikɛla ka cidenkulu ma dɔwɛrɛ dili seereyaw sɔrɔ ni sefawari 180 000 tɛ. 
Wari hakɛ mumɛ min sɔrɔla DAWO fɛnw feereli la, min ma di bɛ taa sefawari dɔrɔmɛ 190 000 na.   
Wa o t’a bɛɛ ye. 
 A to ba bɛ kɔ.  
Hali Buguni galodugu yɛrɛmarakafo Mɛri, Mamuru Kulibali, tɛ ɲangiliwari bila sen kan suguw kan, sumaya donna minnu baara kɛli la.  
O cogo la,  sugu n° 046 / SEYIBE DEYƐRƐMUPE – DEYƐSIPE SIKI 2018 min bɛ tali kɛ kalanso saba (03) jɔli baaraw la,
Biro-mangasan kelen n’a kɔnɔminɛn, ɲɛgɛn saba tugulen ɲɔgɔn na sigiyɔrɔma fila Jalaninkɔrɔ, Hɛrɛmakɔnɔ keɲeka farankan lakɔlisow kɔnɔ, Buguni galodugu yɛrɛmarakafo kɔnɔ.  
ani n° 047 / SEYIBE DEYƐRƐMUPE – DEYƐSIPE SIKI 2018 min bɛ tali kɛ laminikogow jɔli baaraw la, Dugunina, Hɛrɛmakɔnɔ cɛmancɛ lakɔlisow la ani Masabilakura SƐSIKƆMU na, Buguni galodugu yɛrɛmarakafo kɔnɔ, olu tɛmɛna u bolonɔbilasɛbɛnw saratiw kan kasɔrɔ Mɛri Mamuru ma sumaya ɲangiliwari da u kan.     
O ɲangiliwari, minnu ma da u kan, bɛ taa jɔ sefawari dɔrɔmɛ 8 92 526 hakɛ la.  
O waati kɔnɔ, an kunnafonibagaw y’a jira ko sɛgɛsɛgɛlikɛla ka baarakɛlakulu ye latigɛɲinisɛbɛnw fɛsɛfɛsɛ, minnu bɛ tali kɛ wari sarata dansigilenw ani wusuruw sigili n’u falenni na, Buguni galodugu yɛrɛmarakafo kɔnɔ, mara jatebɔgafew, don bɛɛ wari sɔrɔtaw sɛbɛnnigafew ani yɔrɔw luwansew bolonɔbilasɛbɛnw.  
Kumafalenw kɔnɔ, a yera k’a fɔ ko nafolokow baarakɛkulu perezidan ye mobiligara kɔrɔ mangasanw luwasewari sɔrɔtaw minɛ musakatigi nɔ na, sariyasɔsɔ kɔnɔ.  
O cogo de la, waati kɔnɔ baara kɛra min kan, sefawari dɔrɔmɔ 5 152 000 hakɛ mumɛ minɛnen na mangasanw luwansewariw siratigɛ la, baarakɛkulu min bilalen don nafolokow kunna (o) perezidan ye sefawari dɔrɔmɛ 130 000 hakɛ di wari sɔrɔtaw musakamarayɔrɔ la, ka sɔrɔ ka na ni sefawari dɔrɔmɛ 1 018 000 dili seereyasɛbɛn ye, sɛgɛsɛgɛli baarakɛlakulu tɛmɛni kɔfɛ.  
Luwansewari hakɛ mumɛ min ma di baarakɛkulu min bɛ nafolokow kunna perezidan fɛ, ka ca miliyɔn 4 ye (sefawari dɔrɔmɔ 4 004 000)
Ko baratubaratuli cɛjugubaw.  Tiɲɛniba, min bɛ Buguni Meri la, ka bon hakili ma.    
O nɔ kan, an kumakɛɲɔgɔnw y’a ɲɛfɔ ko Buguni Kalan Ɲɛmɔgɔyasoba ɲɛmɔgɔ ye, sariyasɔsɔ kɔnɔ, lakɔlikaramɔgɔ minnu bila ka taa ka bɔ Buguni galodugu yɛrɛmarakafo kɔnɔ, ka saraw waribɔli latigɛsɛbɛn lase Mɛri Mamuru Kulibali ma. 
O cogo la, sɛgɛsɛgɛli baarakɛlakulu y’a kɔlɔsi ko, k’a da sarakɛsɛbɛnw kan, minnu dilanna Kalan Ɲɛmɛgɔyaso fɛ, Buguni Mɛri, Mamuru Kulibali, ye Sigida Kanmabɔlen lakɔlikaramɔgɔ, minnu bilala ka taa a ka komini kɔkan, ka saraw kɛli latigɛ, kasɔrɔ a sara kofɔlenw doni tali sarati waati min bɛ sariya kɔnɔ, o tɛmɛna.  
Wari hakɛ mumɛ, min sarala kasɔrɔ a man kan, waati kɔnɔ baara kɛra min kan, ka ca n’an ka wari miliyɔn 126 ye (sefawari dɔrɔmɛ 126 142 431).  
Wa nafolotiɲɛ dan, sɛgɛsɛgɛlikɛla ka baarakɛjɛkulu bɔra a kan k’a fɔ ko Buguni Meri wari sɔrɔtaw musakatigi tɛ dugukolo yɛlɛmani wari sarata dɔgɔmanin dansigilen min sigira latigɛɲiniw kɔnɔ labato, waati kɔnɔ baara kɛra min kan.   
O la, sɛgɛsɛgɛsikɛlaw ka fɛsɛfɛsɛli surunnin kɔfɛ wari saralenw seereyasɛbɛnw, dugukolow yɛlɛmani gafew kan, waati kɔnɔ baara kɛra min kan ani latigɛɲiniw, an’u dali wari hakɛw kɔrɔ, minnu sɛbɛnnen don waari saralenw seereyasɛbɛnw kan, minnu sigilen don latigɛɲiniw kɔnɔ,   a yera k’a fɔ Buguni Meri wari sɔrɔlenw Musakatigi ye wari minɛ, dugukolo dɔw yɛlɛmaniw siratigɛ la, wari hakɛ, minnu ka dɔgɔn ni fɔlen dugumada ye.   
Dɔgɔyaliw hakɛ mumɛ, danfara dugumada sigilen latigɛɲiniw fɛ ani hakɛ minɛnenw wari sɔrɔlenw Musakatigi fɛ, ye sefawari 24 095 950 ye, baara kɛra san 2018 ani san 2019 waati minnu kɔnɔ.
I ko n’o tun tɛ bɔli kɛ, san 2018 ani san 2019 dugukolo yɛlɛmani wɛrɛw la, wari sɔrɔta minɛni si ma lakɔlɔsi wari hakɛ mumɛ kan min ka ca miliyɔn 29 ye ( sefawari dɔrɔmɛ 29 104 000).  
Wari sɔrɔtaw mumɛw, minnu ma minɛ bɛ taa i jɔ miliyɔn 53,9 sefawari la ( Dɔrɔmɛ 53 199 950).  
Ani fana san 2017, dugukolo yɛlɛmaniw siratigɛ la, Musakatigi ye miliyɔn 10 hakɛ minɛ, sariyasɔsɔ kɔnɔ, k’a bɔ latigɛɲini kɔkan.   
Sigida yiriwali k’a bila gɔngɔliw kɔnɔ   Nin nafoloŋanamuw kelenkelenna dama senfɛ, Buguni duguba yɛrɛmarakafo Meri kɛsuw joli bonna ka se sefawari miliyɔn 208 kundama ma (Dɔrɔmɛ 208 028 757), an kumakɛɲɔgɔnw y’o pereperelatigɛ
Minnu bolo, Buguni Meri ka « manzekarasi » (bɛɛdunfanga) dan fana ye, Mɛri Mamuru Kulibali ka ban jaabi ye ka waatilabaaraw ɲɛfɔliw kɛ forobakow ye.    
O cogo kelen fana na, u y’a jira ko Mɛri ma PEDESƐKI (Sɔrɔko, hdamadenyako ani seko ni dɔnko yiriwali baarabolobali) kɔlɔsili an’a kiimɛni baarakɛjɛkulu bila sen kan.  
Yanni k’a fara a kan, k’a bɛ suguw di sariyasɔsɔ kɔnɔ.  
An’a tɛ komini baaraw ɲɛniw yɛrɛkiimɛni fana kɛ.  
Nin marakojuguya bɔlen kɔ yen, an kunnafonibagaw y’a da kɛnɛ kan ko Buguni Meri man kɛnɛ. 
A man kɛnɛ a ka Mɛri la, Mamuru Kulibali, min ka karatukaratuw dɔnnen don bɛɛ fɛ.
A man kɛnɛ fana, yuruguyurugu ani mɔgɔlawoloma na, min sigira k’a kɛ mara kɛcogo ye.  
Buguni duguba yɛrɛmarakafo ka banaw bɛ fara ɲɔgɔn kan daɲɛ damadɔ dɔrɔn.
Ɲinikojuguya, wariŋanamuw ani hadamadenw ka kow ni nafolokow ɲɛnɛbɔli kɛli kabilako ye.    
A dalilu,  
A ka ca sefawari miliyɔn 208 ye, minnu bɛ majɛ kɛ Meri kɛsu la.   
N’o nana ni sɛgɛsɛgɛlikɛlaba ka komagɛyali ye, ka wari sonyalen lasegin. 
Nka,  ka kow kofɔlisɛbɛn lase, fana, kirida la.  
An bɛna segin kɛ a kan.  
Zan Piyɛri Jɛmisi – Jamana Marako ani Mara Kanmabɔli Minisiri, Yetenen - kolonɛli Abudulayi Mayiga ye kalanbulon baaraw dayɛlɛ, kunun, taratadon, zuwɛnkalo tile 29 san 2021, Bamakɔ lajɛkɛsoba la, kalafiliw ɲɛnaboli cakɛda kelen pe bilali la sen kan cɛmancɛlafanga kalafili waati nataw kama.   
A y’a kɛbagaw bɛɛlajɛlen fara ɲɔgɔn kan ( Mara, Politikitɔnw, jɛrɛjɛkuluw, Jamana mɔgɔ faamuyalenw).  
A bɛna kɛ mɔgɔw bolo, minnu b’a kɛnɛ kan, baaraw tile fila kɔnɔ, ka kanbɛn laban sɔrɔ se kan ka kalataw ɲɛnabɔli cakɛda kelen pe bila sen kan, kalata kelenkelenna bɛɛ kɛli kama, minnu ɲɛbilalen don cɛmancɛlafanga kɔnɔ.  
Hakilijigin na, Minisiri Abudulayi Mayiga ye mɔgɔw ladɔnniya ko kalataw ɲɛnabɔli cakɛda kelen pe sigilii tɛ bɔ cɛmancɛlafanga sariyasɛbɛnw na, nka Jamana kumaɲɔgɔnya bɛɛ sen bɛ min na komagɛlɛyali dɔ de la.    
O kun de la, Yetenan - Kolonɛli Abudulayi Mayiga ko ten, Minisiriɲɛmɔgɔ, marabagajɛkulu kuntigi, ye yamaruya di kumafalen ka dayɛlɛ kokura walasa ka se ka jateminɛ cɛmancɛlafanga kalafili waati nataw ka labɛn ni kalafiliw ɲɛnabɔ!i cakɛda kelen pe ye. 
O kun de kama, minisiri Mayiga y’o fara a kan, a yera a ka kan ne ka baaradaba bolo ka politikitɔnw ani jɛrɛjɛkuluw hakilila ɲini a koɲɛ kan.
Kalanbulon, min filɛ, bɛ bila o hukumu kɔnɔ, a ko ten.    
Walasa ka politikijɛkuluw lafaamuya a kuma kan, baaraw tile fila kɔnɔ, Abudulayi Mayiga y’a da kɛnɛ kan ko koɲɛjirali naani bɛna kɛ. 
A fɔlɔ bɛ tali kɛ kɛlen kɔrɔw kan k’a ɲɛsin Kalataw ɲɛnabɔli cakɛda kelen pe ma (Marako ani mara kanmabɔli minisiriso).    
A filanan bɛ sinsin taasira sɛbɛn kan, min bɛ tali kɛ kalataw labɛnni kan cɛmancɛlafaga waati la Mali kɔnɔ (Jamana mɔgɔ faamuyalen kofɔlenw).  
A sabanan bɛ tali kɛ Mali kalafiliw ɲɛnabɔli cakɛdaw ka koɲɛdɔn kan, wajibiyakow ani cɛsirikow kalafili nataw labɛnni na kalafiliw ɲɛnabɔli cakɛda kelen pe fɛ, min bɛ bila sen kan (Jamana mɔgɔ faamuyalen).     
Laban na, a naaninan sigilen don cogoya kan a bɛ se ka kɛ min na, wajibiyakow, fɛɛrɛlako minnu ka kan ani ɲɛ tɛ kɛ waati min kɔ, ka kalafiliw ɲɛnabɔli cakɛda kelen pe bila sen kan kalafili nataw labɛnni kama ani taasira wɛrɛ, minnu bɛ sɔrɔ walasa ka kalafili taabolo danaya yakubaya (Kalafiliw Cidenba).  
O bɔlen ko ye,  minisiri Abudulayi Mayiga ko ale dalen b’a la ko kalafilw ɲɛnabɔli cakɛda kelen pe bilali sen kan kunnasiriko bɛna ɲɛnabɔ kanbɛn kɔnɔ. 
N tɛna se ka tila kasɔrɔ n ma foli kɛ Fɛɛrɛkow ani nafolokow bolodiɲɛgɔnma kɛbagaw ye, minnu b’a kɛ jamana fila ni ɲɔgɔn cɛ ani minnu b’a kɛ jamana caman ni ɲɔgɔn cɛ ani Mali teriw bɛɛ u ka kɔkɔrɔdon n’u ka bilasirali la an ka jamana lakana, a bɛn an’a yiriwali kama, a y’a kuncɛ ten.  
Hadama B. Fofana -   A seginnen a wolodugu la, Mama, Konowari tilebinyanfan cɛmancɛ la, peresidan kɔrɔ, Loran Bagibo, y’a ka kiri kuma fɔ, diɲɛ kirisoba la, ntɛnɛndon. 
« Ne tɛ kojugubakɛla ye ». Perezidan kɔrɔ, Loran Bagibo, kumana, a siɲɛ fɔlɔ la, kabini a seginni kɛra Konowari, ntɛnɛndon, zuwɛnkalo tile 28, a ka kiri n’a labilali Diɲɛ Kirisoba (SEPEYI) fɛ, a kɛtɔla k’a tiɲɛtigiya ko ale bilala ka taa Lahayi, bawo « fo cɛ min tun bɛ degun kɛ, ka mabɔ ».   
« SEPEYI, ko sɛbɛlaman tun tɛ, fo cɛ tun ka mabɔ min bɛ degun kɛ, faden min bɛ degun kɛ, o la, u ye ne bila yen », Loran Bagibo y’o dantigɛ a ka so, Mama, a wolodugu la, Konowari tilebinyanfan cɛmancɛ la.   
Nka, a y’a fara a kan laadalaɲɛmɔgɔ dɔw, a ka pariti ɲɛmɔgɔ dɔw ani kunnafonidilaw ɲɛna, « ne ma nimisa, bawo ni ne tun seginna ka na ni kojugubakɛla tɔgɔ ye, aw bɛɛ de tun bɛ maloya yan ».  
Loran Bagibo labilala pewu, marisikalo laban na, SEPEYI fɛ, a tun jalakira yɔrɔ min ni diɲɛ kojugubakɛ ye, o de y’a to a seginni sera ka kɛ Konowari.  
« Hali farajɛ, minnu t’an dɔn, minnu b’an ka kɛlɛ misɛnninw lakɔlɔsi yan, y’a dɔn ko ne ( tun tɛ ) kojubakɛla ye.    
Ne, n bɛ ko bɛɛ kɛ, han, nka ne tɛ kojugubakɛla ye », Loran Bagibo y’o tiɲɛtigiya, mɔgɔw ka yɛlɛw kɔrɔ, minnu tun b’a yɔrɔ la.  
A tun bɛ ka kuma ɲɔgɔnkunbɛn kɔfɛ ni laadalaɲɛmɔgɔw  masayamasirilen taafew ɲɛ sugu caman na, minnu nana ka bɔ a ka tilebinyanfan cɛmancɛ yɔrɔ sigidaw bɛɛ la, n’u ye « bɛnɲini » ci kalifa a la.  
« Bɛn dafalen » « Ale ka kɛ yan, o de tun makɔnɔnen don bɛnɲini kama.    
Fo a k’i sinsin a ka jamatigiya kan, ka Konowari fasojama wele ka taa bɛnɲini dafalen ma », Zozɛfi Goli Obu, Mama « dugukolotigi », sigida ɲɛmɔgɔ dɔ, lamininen ni mɔgɔbaw ye, y’o dantigɛ.  
O laadalaɲɛmɔgɔw tun ka kan k’u sen don ɲɛnajɛ dɔ la, min kun ye k’a lasaniya, i ko a siya Betew ka laadaw b’a fɛ a ka kɛ cogo min na mɔgɔ ye, min bilala kaso ni k’a kannabila.  
« Tarata, tuma min n bɛn’a lasaniya, n bɛn’a ɲini a fɛ a ka kɛ bɛnɲini ka bila la, a ka daɲɛ fɔlɔw ka taa bɛnɲini sira la », dugukolotigi y’o tiɲɛtigiya, a fɔtɔla a fɛ k’a bɔɲɔgɔnw y’a bila o ɲɛnajɛ o la.  
« Betejamana na, ni du mɔgɔ dɔ bɔra ko gɛlɛn dɔ la, mɔgɔw bɛ lasaniyali kɛ a ye.  
O bɛ kɛ n’a koli ye da binakun kan, sɔgɔma joona, yanni tile ka wuli, ni daga ji ye, min bɛ don ni laadalajiriw Kopobarayi ani Titayi bolofaraw n’u furabuluw ye », kuntigi, min si bɛ taa san bi wolonwula la, y’o ɲɛfɔ.   
Mama fɛrɛ la, duguden dɔw y’a makɔnɔ ka dɛsɛ, u dɔnkɛtɔ an’u dɔnkilidatɔ, perezidan kɔrɔ ka na kuma u ye.  
« Bagibo nana walasa ka bɛn segin jamana kɔnɔ » Biriziti Kudu, min nana ka bɔ kɛrɛfɛduguni Zebizeku la, y’a ka kɔrɔta n’o ye.  
« Ne nisɔndiyalen don, nin don kɛrɛnkɛrɛnnen don.
Perezidan Bagibo kannabila la.  
Mɔgɔw bɛ fɛ k’a lamɛn, a ka daɲɛ kelen dama fɔ » Beyatirisi Jeje, nanen ka bɔ Kapakepeku, y’i dantigɛ tan, jiribolo dɔ minɛnen a bolo « k’a kɛ bɛn ani bɛnɲini taamasiyɛn ye « .  
Mɔgɔ ba caman ye setigiya kunbɛnni kɛ a ye Mama, karidon, tile 10 a seginni kɔfɛ Abijan.   
Mankan si ma kɛ seginni min na, k’a kɔdon a nani na Abijan, zuwɛnkalo tile 17, girigara caman yera min na lakanabagaw n’a kanubagaw cɛ, minnu tun b’a fɛ k’a kunbɛn pankurunjiginyɔrɔ kɛrɛfɛ.  
Loran Bagibo, min tun bɛ fanga la kabini 2000 san, tun minɛna awirilikalo san 2011 Abijan, ka sɔrɔ k’a bila ka taa, kalo wolonwula o kɔ, SEPEYI la, yaasa a ka kiri ɲankataw kosɔn, minnu kɛra 2010 san laban na, perezidansigi kalafili kɔfɛ.  
A ka ban ka sɔn a ka sɛntanya la Alasani Watara ɲɛkɔrɔ wolola kalafili kɔ jolibon gɛlɛya la, su 3000 bɔra min na.   
A sigilen kokura 2020 san ɔkutɔburukalo la saratiwaati sabanan kama, Alasani Watara y’a ka jɛn di Loran Bagibo seginni na, tile damadɔ a ka labilali kɔfɛ.  
BƆYƆRƆ : FARANSI WƐNTIKATI (24) -   Perezidan Habibu Sisoko lagosibagaw seginna ka na a ko kan , jumadon, ka tɛmɛ Senegali kunnafonisɛbɛn « Liberasiyɔn » fɛ, min y’a ka ɲɛ fɔlɔ kɛ « nafoloba dogolen » bisigilen kan. ( Habibu tɛ se k’a yɛrɛ minɛ nunkɔrɔyɛlɛ la, waati o waati, ni mɔgɔw ye nin bakuruba kofɔ, a kɛtɔ, siga t’a la, k’a fo a yɛrɛ ma ko ni nin ɲɔgɔnna nafolo tun b’ale bolo, mɔgɔw tun na kuma a kan cogo wɛrɛ la min tɛ nin ye.  
K’o kɛ fɛsɛfɛsɛliw nɔ na, tugutugu-barabari lankolon dɔ de sigira ɲɔgɔn kan laselisɛbɛn dafɛ (an bɛna an dantigɛ min kan a waati duman na) ka bɔ Jamana Cakɛda la, min bɛ baara kɛ nafolokow kibaruyaw kan (Sentifu).  
A kɔnɔko kan i ko a labɛncogo kan, a dabɔra ka nkalon jɛnsɛn walasa ka perezidan Habibu Sisoko lanɔgɔ.  
Munna ?
A’ ye mɔgɔw de ɲininka, minnu tɛ fɛ ka nin fasoden belebele ani majiginnen ye, min ye Mali yelenkuli farikoloɲɛnajɛ na ani « zezolɛnpiki » hakilina kɛ yɛrɛdibaara ye.  
Anw t’a ɲini ka sira don sɛgɛsɛgɛli kɔrɔ, min dayɛlɛla Dakaru (Senegali), nka an bɛ se, kelen, k’a jira ko nin koɲɛ in sigira ɲɔgɔn kan nkalon kan dɔrɔn, k’a da a kan Habibu ka sannayɛlɛn bɛ mɔgɔnin dɔw tɔɔrɔ, minnu bugulen don dibi la.   
O mɔgɔ kelenw, sagamɛya tɛ minnu na, n’u ye ko bɛɛ kɛ k’a bɔ a dabolo kan Mali la ni nafikiya ani tɔgɔtiɲɛ ye.  
A majiginnen ni aladɔn ye, foyi tɛ min kɔ, Habibu ma deli k’a yɛrɛ lafasa.  
Kuma kolomanw ntanya tɛ walima dalliluw k’o lagosibagaw ka kow jɔ u la, minnu dun labɛnnen don hakilidɔgɔyako bɛɛ fɛ walasa k’a mankutu tiɲɛ, nk’a ma sɔn abada k’a yɛrɛ jigin u kundama na.  
Tuma bɛɛ, a y’a to waati k’a ka baara kɛ, k’a kɔrɔ kɛ k’a dalen b’a la ko n’i y’a ye u y’ale juguya minɛ ka se nin hakɛ ma, hakilila de t’u la, w’a dugawu t’u kɔ k’u yɛrɛ sankɔrɔta nin jɔyɔrɔtigiya dakun na.   
I n’a fɔ a ye nin nsana in kɛ a ta ye, min bɛ hakilijigin ko « mɔgɔ ye hinɛtɔ mɔgɔ ye, min b’a ɲini ka tɔw tiɲɛ.  
Juguya ma deli abada ka hɛrɛ lase mɔgɔ si ma ».  
Wa o hadamaden tilenbaliw tɛ min don, o ye ko SENOSIME perezidan m’a ɲini abada ka diɲɛnatigɛ karaba, hali n’a y’a sɔrɔ a ye sira bɔ a yɛrɛ ye, min ɲɔgɔn tɛ ani mɔgɔ ɲɛ bɛ bɔ min fɛ n’a dusu ye an’a ka ɲɛmɔgɔya dɔnni, min b’a joli la.    
Anw hakili la, Habibu Sisoko ani Hamani Ɲangi ka baara tɛ k’u yɛrɛ lafasa, nka Mali jamana ani jamanaw cɛkow baarakɛlakulu de ka kan ka wulikajɔ kɛ o kama. 
Ani fana k’a da kan ko nin farakoloɲɛnajɛ ɲɛmɔgɔba fila ye jamana lasigidenw ye, nka k’a sabu kɛ fana ko dalilu bɛɛ b’an bolo k’a bila an kun na ko nin janfa, minnu wulilen don u kɔ tɛ ko denninw te.    
A bɛ i n’a fɔ ko jamana dɔw walima fangabatigiw y’a dabɔ a kama ka ŋaniya ta, ka tɛmɛ an ka jamana wulili kan ka bɔ a dabolo kan sira wɛrɛ fɛ, min ye tɔgɔ ɲuman hakililatigɛ a ye, min ye, o la, mankutu ɲuman ye fo yan.  
An ka jamanaw cɛ kow ɲɛnabɔjama ka kan ka jaabi sɛbɛlaman labɛn, min b’a bagabagali kundama na, sabula fɛn sɔrɔta, minnu bɛ farikoloɲɛnajɛ la jamanaw cɛ koɲɛnabɔ la, o dogolen tɛ mɔgɔ si la bidonw na.    
Jamanaw cɛ koɲɛnabɔ min bɛ farikoloɲɛnajɛ fɛn sɔrɔtaw kundama na. -  O cogo la, kabini ni kura fiyɛra Zezolɛnpikiko la, sankɛmɛ 19nan laban na, Barɔn Piyɛri de Kubɛritɛn ka ɲɛmɔgɔya kɔnɔ, dɔ farali ma ban farikoloɲɛnajɛ jɔyɔrɔ kan politiki la ani diɲɛkɔnɔkow la.  
O de cogo la, Ala ma hinɛna Nɛlisɔni Mandele la ( zuluyekalo tile 8, san 1918  -  desanburukalo tile 5, san 2013) y’i sinsin rigibi kupudimɔni kan, k’a ka faraɲɔgɔnkan politiki layiriwa aparitɛyidi laban na walasa k’a ka jamana « Ala ka murujan » kologirinya.   
« Farikoloɲɛnajɛ kɛra yelenkuli bɔyɔrɔ ye ani kumasɔrɔda, o kɔrɔ ye minɛn min bɛ nɔ bila.   
Farikoloɲɛnajɛkɛlaw b’a jira tiɲɛ na k’olu y’u ka jamana lasigidenw ye, minnu dɔnnen don waati caman ka tɛmɛ mɔgɔba sugu wɛrɛ bɛɛ kan, n’u dɔnnen don fana ka tɛmɛ u yɛrɛ ka jamana kan.  
Mɔgɔ bɛ miiri Isɛnni Bɔliti la, Jamayiki bolo walima Nowaki Jokowiki, Sɛribi bolo », jamanaw cɛkow karamɔgɔba dɔ y’o kalifa an na kɔsa in na.  
O la, mɔgɔ b’a faamuya nɔgɔya la, munna jamana fangatigibaw bɛ kɛlɛ kɛ bi, yaasa u bɛ « jamanaw cɛkow farikoloɲɛnajɛ » fɛɛrɛw tigɛ u yɛrɛ ye. 
Wa k’o kɛ k’a da a kan « farikoloɲɛnajɛ ye jamanaw cɛ ɲɔgɔndanko ye, min na jamana minnu bɛ ka wuli ni fanga kura ye, bɛ k’olu jɔyɔrɔ minɛ.    
K’a ɲini ka kɛ farikoloɲɛnajɛjamanaba ye, i n’a fɔ an ka ɲɛmɔgɔw b’a kuma fɔ sanga ni waati, b’a bisigi ka politiki, jamanaw cɛkow, seko ni dɔnko, kanko fɛn ɲinitaw matarafa.   
ani sɔrɔko fana.   
Barokuma na, aw k’a dɔn ko farikoloɲɛnajɛ bɛ bɛn diɲɛ kɔnɔ nafolo sɔrɔta bakuruba (PIBu) 2% ma, ni Erowari miliyari 600 ye.    
A coronnen gɛlɛya bolofaracamana kɔnɔ, a bɛ ɲini ka san tan-tan fila hakɛ bɔ, a da ka di Mali la ka farikoloɲɛnajɛ jate i n’a fɔjamanaw cɛkow baarakɛminɛn, min bɛ se k’a ka mandiya an’a ka diɲɛ kɔnɔ yelenkuli kologɛlɛya.  
O b’a bisigi an ka kan ka Mali ka nɔnabilali politiki kura layiriwa diɲɛ farikoloɲɛnajɛw cakɛdaw kɔnɔ, kɛrɛnkɛrɛnnenya la latigɛliw bɛ ta jɔyɔrɔ minnu na.  
Kunnagoya la, ko bɛɛ bɛ ka kɛ bi walasa ka Mali tɔgɔlamɔgɔw lanɔgɔ cakɛda dɔw kɔnɔ, ka farati ta ka tɔw ka da gɛrɛn a ɲɛ pewu.  
K’o kɛ kasɔrɔ an ka jamana ni jamana wɛrɛw cɛkow baarakɛbagaw ma kuma a la, i ko a ka kan cogo min na.    
N’a ka di an ye tiɲɛ na, ka kɛ farikoloɲɛnajɛ jamanaba ye don dɔ la, an tɛ se ka to k’an kɔ don an fasodenɲɔgɔnw na, minnu ye kɛlɛ kɛ ka yɛlɛn Afirirki ani diɲɛ farikoloɲɛnajɛ cakɛdaw sanfɛjɔrɔyɔw la, ni ka jɛn n’a ye u ka hɔrɔnya n’u danbe ka buruja ni Maliden wɛrɛw ka jɛɲɔgɔnjuguya ye, munafakiya ani juguya fu dɔrɔn fɛ.   
Mɔgɔw bolo minnu bɛ nin cɛ in dɔn, ɲɛmɔgɔyadɔn min ɲɔgɔn ka dɔgɔn ani aladɔnba bɛ min na, ka Habibu Sisoko jalaki ni wariko jogojuguyaw ye, o ye yɛlɛko dan ye, k’a da a kan a bɛ ɲini k’a yɛrɛ bolokolonya walasa ka farikoloɲɛnajɛ dɛmɛ, k’a fɔlɔ zido la ani kɔfɛ zezolɛnpikiko, yaasa ka farikoloɲɛjɛkɛlaw sugu bɛɛ bilasira, k’u ka cɛsirikow waleya.   
Nka, i n’a fɔ a t’a dabila ka segin a kan a masurunnamɔgɔw ye cogo min, waati bɛɛ, a b’a ta to Ala ma, ani Waati. 
Fɛn min tɛ, a kɛcogo, la, hakilila jugu ye yɛrɛlafasa la mɔgɔ bolo, min dalen b’a la k’ale jabajɛlen don.   
O cogo la, a tɛ fɔ wa, « an bɛ se ka fɛn bɛɛ fɔ, ka fɛn bɛ kɛ,
nka fɛn kelen ye tiɲɛ ye,  
waati ye tiɲɛ dɛmɛɲɔgɔn bɛɛ la ɲuman ye » ?  
Alifali  -  ( Bɔyɔrɔ   Zuwɛnkalo tile 21 san 2021 Fokisi ).  Kunnafoni faseribolofara « Ke sɔn tili deveni ? » ( U kɛra mun ye ? ) baara la, kunnafonidi kɛcogoya kelen bɛ kɛ ŋanaw bɛɛ ye.   
Kabini a daminɛ, a y’a yɛrɛ bila o hakiliɲumanya kɔnɔ walasa ka cɛw ni musow labɔ hakiliw ka ɲina kɔ, minnu ye nɔ bɔ sira kɛrɛnkɛrɛnnen dɔ la.   
Nk’a bɛna to anw fana bolo ka dɔw kunbɛn olu cɛla, minnu ye baara taasira kɛ, min ɲɔgɔnna ka dɔgɔn ani min kɔnɔkow ka ca.    
O y’an ka dɔgɔkun cɛŋana ta ye, Usumani Jara, SEWOBE ntolatanna kɔrɔ, Bamakɔ Disiriki ntolatan « Ligi » mɔgɔ kɔrɔ, Femafutu perezidan kɔrɔ, Afiriki Ntolatan Faraɲɔgɔnkankulu ka ɲɔgɔnkunbɛnw koɲɛnabɔjɛkulu mɔgɔ kɔrɔ, Femafutu bonyatigi perezidan, Duwaɲɛɲɛmɔgɔba kɔrɔ. 
Kumalasurunya la, 
A tɛmɛyɔrɔw gafe falen don ka se hakɛ la, fo nin faseri, min b’a kan, lasurunyali kɛra wajibi y’an kan, n’o tɛ an na farati ta k’an delinan kalanbagaw tɔɔrɔ.  
A tali kɔfɛ ka bɔ Femafutu perezidanya la, a sɔnna a tɔgɔ ka tunun, ka to farikoloɲɛnajɛ kɔkan ani farikoloɲɛnako wulikajɔ bɛɛ.  
An sera ka Femafutu perezidan kɔrɔ kunbɛn nin faseri jɛɲɔgɔn lahidutigi dɔ fɛ, Bubakari M. Jalo a bɛ fɔ min ma Sɛpu Mayɛri, SEWOBE jɔkɔlɔsila kɔrɔ ani jamana tɔnw sugu caman wɛrɛw farikolodiminw dɔgɔtɔrɔ.
Baa Usimani y’an bisimila a ka baarakɛbon kɔnɔ a bangabagaw ka so bonw dɔ, Bamako kura. 
Usimani Jara bɛ ntolatan waleɲumandɔn, k’a da a kan a y’a to ale ka mɔgɔ caman dɔn an ka jamana, Afiriki ani diɲɛ kɔnɔ.  
Bi, a bɛ min dɔn mɔgɔw ani diɲɛnatigɛ kan, a y’o sɔrɔ ntolatan na.  
A ka ɲɛmɔgɔya kɔnɔ, a sendoni farikoloɲɛnajɛ waleyaw la, a baara kɛtaw n’u ta bɛɛ mara cakɛda kɔnɔ, y’a to a k’a bolo don ntolantan ye ni cɛsiri ye, foyi tɛ se ka min yɔgɔyɔgɔ.   
Nka Usumani Jara ka jigilatigɛbaw bɔra jate lankolonw ani tilenbaliw, juguya fu ani janko fitiriwaleya belebelew la, farikoloɲɛnajɛ kelen bɛ se ka min kɛ.    
A ka fɔ la, jɛɲɔgɔnkuluko ani tɔnko hakilila ye farikoloɲɛnajɛ laban kɛ hadamadenyako ye, min fitiriwalaya ka bon a bɛɛ ta ye ale ka ntolatannaya waati kɔnɔ.   
Usumani Jara fɛ kumafalen kɛra sirajiralan ye yaasa a ka jogo ɲumanw ka to mɔgɔ kɔnɔ.  
Jamanabaarala, taabolow bɛ min na, n’a banna k’a disi da Tariku la, mɔgɔ kalannenba, jɔyɔrɔtigiya miirinaba bɛ min na.  
Usumani Jara bangera sɛtanburukalo tile 29, san 1946, Bamako. Duwani sannakalan seereyasɛbɛntigi, min sera baara kɔn ɲɛtaa dan na, a y’a ka sɛgɛnnafiyɛn hakɛ ta desanburukalo tile 31 san 2008, a kɛlen kɔ ka baarasira taama min kɔnɔkow cayara, n’an bɛna olu kofɔ nin bɛɛ duguma.    
Faaba dugu cɛmancɛla woloden, wajibi la, ntolatan tun y’a ka farikoloɲɛnajɛ mandi ye.  
A ye ntola tan Bamakɔ Kura « Olɛnpiya spɔri » la, o kɔ, kasɔrɔ ka « Kulɔbu Olɛnpiki de Bamakɛ » (SEWOBE) sɛgɛrɛ ntolatansan 1962 – 1963 kɔnɔ.    
A tora tɔn jalatigiya la ka san tan kɛ.  
O waati kelen na, Usumani Jara ye ntola tan Bamakɔ Kura piyoniyew ka tɔn, Lise Asikiya Mohamɛdi, 
ENA, Pari « Iniyɔn Ɛsipɔritifu dɛ duwane ».  
Neyi duwani ka tɔn ani Moti Sanga Kulɔbu kɔnɔ.    
San 1973, a y’a ka bolobɔli sɔrɔ ntolatan na, k’a da a kan a ka mara baara tun tɛ waati jɔnjɔn to a bolo a ka se ka degeliw kɛ.    
K’a to Moti, a bilala ka na Bamakɔ san 1976, wa SEWOBE ɲɛmɔgɔw y’o waati de sugandi ka ko bɛɛ bila sen kan k’a ladon Disitiriki Ligi kɔnɔ. 
O cogo de la Usumani Jara ye Sekeretɛri Zenerali dankan jɔyɔrɔ fa mɔgɔrɔbaw ka sɛrɛ kɛrɛfɛ.  
Cɛba Kulibali, Adama Tarawore, Bakari Dosolo Tarawore, Jibirili Mayiga.  
Feburuyekalo tile 28 kow ye Femafuti ka nimaya an’a ka baaraw yeelen dɔgɔya.  
Farikoloɲɛnajɛw baaradaba, min ɲɛmɔgɔya tun bɛ Aliyuni Bulɔndɛn Bɛyi bolo a waati, ye Bamakɔ marabolo baarakɛjɛkulu bila sen kan, min na Usumani Jara ye warimaralaba jɔyɔrɔ fa ani femafutu ka jamana baarajɛkulu min kɔnɔ a kɛra fɛɛrɛko ani denmisɛnw ka baarajɛkulu perezidandankan ye. 
San min dara o kan, o ntolatan baaradaw seginni u cogo kɔrɔ la, y’a bila Ligi kunna, ani Biro federali perezidandankanya la, kolonɛli Sɛki Jara kɔfɛ.   
Tuma min na o welela jɔyɔrɔ wɛrɛ la, san 1986, Usumani Jara ye Mali ntolatan ka ɲɛnamaya ɲɛnabɔli ta bolo la ka san naani kɛ (1988 -1992).  
Ɲininkali caman tun bɛ k’an dawolow jeni, ka don kobaw la, minnu kɛra a ka saratiwaati kɔnɔ.  
Yɛrɛdɔn   Nk’a ma sɔn ka kogopɛrɛnda yɛlɛ, yaasa mɔgɔ k’i kari ka don a fɛ, k’a ta kɛ, tuma bɛɛ,  k’anw lasɔn an ka pan ɲininkali dɔw kan.  
Hali a taali kɔ ka bɔ Federasiyɔn kɔnɔ, o min tun bɛna kɛ, an ka kunnafoniw k’a fɔ la, i ko koɲɛnabɔ mɔgɔw ni ɲɔgɔn cɛ, n’a ma kɛ sabu fana ye ka don kow ɲɛmisɛnninw dɔw la.  
Ni farikoloɲɛnajɛ minisiri caman ye, Usumani Jara y’a sen don ɲininiw na Mali ntolatan ɲɛnabɔcogo baaraw toli la senna kudayi, farikoloɲɛnajɛ falenniba waleyali, wariko gɛlɛyaw sɔrɔlen farikoloɲɛnajɛ baaraw nafolobɔ la jamana baarakɛnafolo fɛ, n’u ta bɛɛ, farikoloɲɛnajɛ falenni dalabɛnni waleyali kama, min bɛ se ka kɛ ani min ye hakilimaya ye.        
Farikoloɲɛnajɛw baaradaba ni Federasiyɔn cɛkow tun ye jumɛn ye ?  
Jamana tɔnw ka donbolowariw tun bɛ ɲɛnabɔ cogo di ?  
Federasiyɔn tun bɛ ganselikan jumɛn kɛ ka dusu don ntolatannaw la ni wari ye min tɛ foyi bɔ ?    
« Federasiyɔn bɛ minisiriso ka mara kɔnɔ.  
Ka ntolatan ɲɛnabɔli jɔyɔrɔtigiya sɔrɔ bolo la, o tɛ se ka na ni bɔli ye ɲɛmɔgɔya hakilila kɔnɔ baarajɛkulu fila ni ɲɔgɔn cɛ.  
Bolodiɲɔgɔnma tun don ɲɔgɔnfaamuya kɔnɔ, kumalasurunya la, kow tun bɛ kɛcogo la min ka kan.
Gɛlɛya tun bɛ jamana kan ka donbolowariw sara.  
Ko labɛnnen tun tɛ, ɲɛmɔgɔw fana tun b’u seko kɛ.  
Ganselikan kɛrɛnkɛrɛnnen tɛ yen ntolatannaw kama,  Faraɲɔgɔnkanjɛkulu tun bɛ dili kɛ, k’a da a ka sew kan, baaranafolo sɛbɛn donnen kɔ minisiriso la.
A tɔgɔ sɛbɛnnen Erepibiliki lakɔliso la san 1953, a y’a ka  Bakaloreya  sɔrɔ 1967 san na, ka don Jamana marakalan lakɔliso (ENA) la.    
A ye baara ta ɔkutɔburu tile 15 san 1971, Duwani ɛnsipɛkitɛriya la.  
O cogo la, a ka mara baarasira jan ani min kɔnɔkow ka ca daminɛna ni degelikalan ye Faransi duwani lakɔliso la, san 1973. 
Yaan’a ka pan ka taa o kalan na, a tun bɛ  birigali  kuntigiya jɔyɔrɔ fa Falajɛ.  
A ka seginni na, jɔyɔrɔ dira a ma, k’a kɛ Moti marabolo duwaniw ɲɛmɔgɔ ye, a ka sɔrɔ ka ɲɛtaaw tugu ɲɔgɔn na.   
Bamakɔ-Senu biro kuntigi, Duwaniw sɛgɛsɛgɛsiliw biro kuntigi, Sɔrɔw labaaracogow biro kuntigi, Sariyako ani baarasariya biro kuntigi, Doni sarabaliw tɛmɛni yamaruyasɛbɛn biro kuntigi, Kirikunw biro kuntigi,  Duwaniw baaradaw sɛgɛsɛgɛli biro kuntigi, Duwaniw ɲɛmɔgɔba dankan ani ɲɛmɔgɔba san 1991.  
Marisi tile 26 san 1991 wulikajɔw kɔfɛ, a wulila ka bɔ a jɔyɔrɔ la,  ni k’a ta k’a kɛ ladilikɛla fɛɛrɛtigi ye Sɔrɔ, nafolokow ani jago minisiriso la, san kelen o kɔ, a y’o jɔyɔrɔ kelen fa Sɔrɔ ani Fɛɛrɛ minisiriso la.   
San 1994, a tara k’a kɛ Sɔrɔ sɛgɛsɛgɛli an’a latilenni cakɛda mɔgɔ ye. 
O ci nafamaba kɔfɛ, a seginna duwani ɲɛmɔgɔyasoba la, ka kɛ ɲɛmɔgɔ ka ladilikɛla ye fo ka taa se a bolobɔli ma baaea la san 2008.  
Mɔgɔ kalannenba, min y’a si ɲuman, Usumani Jara ye kalo damadɔ sɛgɛnlafiyɛnbɔ kɛ, k’a ka ɲininikɛcakɛda sigi sen kan,  min tun ka baara ye degelikalan ani dɛmɛ ni bilasira ladiliw ye 
Federasiyɔn perezidan kɔrɔ ye furu kɛ ani den duuru b’a fɛ, ani mɔden caman.   
Diɲɛnatigɛ la, ntolatann ka di a ye , hadamadenw cɛkow. 
Kumalasurunya la,  an b’a to an kɔnɔ ko Femafutu perezidann kɔrɔ, Usumani Jara, tɔgɔ be ye Mali ntolatan gafebaw kɔnɔ ni fankelenyanfanjamanaw kupu tali fɔlɔ ye samatasɛgɛw fɛ san 1989, Kani ziɲɔri finali min jɛra samatasɛgɛ mankanninw fɛ san 1988, Kupudimɔni min tanna Makajamana kan.    
O.  Oroze  Nɛgɛjurusira (00223) 63 88 2423.  
Bɛnkansɛbɛn Kɔlɔsikɛjɛkulu (SEYƐSIYA) y’a ka laadalatɔnsigi 43nan kɛ zuwɛnkalo tile 29 san 2021, Bamakɔ.   
Nin waatilabaara laɲini tun ye ka jate bɔ fɛn kan min waleyara bɛnkansɛbɛn bilaliko la sen kan ani a bɛnkansɛbɛn tɔgɔ sennateliyali min ka kan.    
Nin waatilabaara kɛra Minisiriɲɛmɔgɔ Dɔgɔtɔrɔ Sogɛli Kokala Mayiga, SEYƐSIYA perezidan, Buwalɛmu Sebihi, Alizeri lasigiden Mali la, Diɲɛtɔnba Sekeretɛri zenerali tɔgɔlamɔgɔ kɛrɛnkɛrɛnnen Mali kama, Ɛli Gasimu WANI, MINISIMA (Cidenkulu bolofara caman sendonnen bɛ min na Mali basigi kama) Kuntigi, fan minnu bɛɛ sen bɛ bɛnkansɛbɛn na ( Gɔfɛrɛnaman – SEMA - Pilatifɔrumu - cɛfɔla) ɲɛna.    
A ka kɔrɔfɔ kɔnɔ, Minsiriɲɛmɔgɔ Sogɛli Kokala Mayiga y’i dantigɛ ko Bɛn bɛnkansɛbɛn bilali sen kan sennateliyali ye cɛmancɛlafanga ɲɛmɔgɔw fɛko fɔlɔ jɔnjɔnw dɔlakelen ye.   
A y’a tiɲɛtigiya, fana, ko bɛn bɛnkansɛbɛn ka kan ka bilali sen kan ni kɛcogoya ye kegunya bɛ min na, ni kɛcogoya ye kodilan ani kokura sɔrɔ hakilila bɛ min na.     
A y’a fara a kan ko k’a bɔ jɔsen naani kofɔlenw na bɛn bɛnkansɛbɛn kɔnɔ, minnu ye
jamana kelenya, jamana dugukolo toli a cogo la, sagotigiya, ani fana perzidanfanga labɛn ani Mali Jamana ka diinɛw bɛɛ waleyaliko ye taabolo kelenw ye, bɛn bɛnkansɛbɛn bɛnkanɲini tɛ kɛ minnu na.  
SEYƐSIYA perezidan ka fɔ la, nin ye SEYƐSIYA ka ɲɔgɔnye fɔlɔ ye, kabini yɛlɛma kɛra politikiko la Mali kɔnɔ, janko cɛmancɛlafanga perezidan kura sigili, minisiriɲɛmɔgɔ kura tali ani cɛmancɛlafanga marabulon kura sigili.
O bɔlen kɔ yen, a y’a da tulow kan ko a waatilabaara bɛnna fana ni bɛnkansɛbɛn sanyɛlɛma wɔɔrɔnan ye.
Buwalɛmu Sebihi y’a dantigɛ ko nin waatilabaara kun ye ka jate bɔ bɛnkansɛbɛn bilaliko la sen kan.  
A ye hakilijigin kɛ SEYƐSIYA waatilabaara kɛlen na Kidali ani Kayi, san daminɛ na.  
O waatilabaara olu senfɛ, kandi kɛra ka bɛnkansɛbɛn bilali sen kan sennateliya.  
A nisɔndiyara ni bɛnkansɛbɛn fanw bɛɛ yeli ye ( Gɔfɛrɛnaman – SEMA - Pilatifɔrɔmu - Cɛfɔla ) nin SEYƐSIYA waatilabaara la.   
Ale fɛ, kandi lakurayalen kɛra bɛnkansɛbɛn bilalila sen kan ani fana a ka kan cogo min bɛnkansɛbɛn taamasen ka lateliya.     
Agibu Sogodogo  -   San 2015 kɔnɔ, baarada dɔ, min dagalen don Beretaɲi, Faransi minisiri, min b’u ka jamana ni jamana wɛrɛw cɛkow ɲɛnabɔ sisan, bɛ bɔ marabolo min na, tun ye « pasipɔri biyometiriki » sugu sɔrɔ Mali la.   
Kunnafonibaga caman ka fɔ la,  a na kɛ a ye mɔgɔ ka dɛmɛ ɲɛnaman sɔrɔ, min tun ye Lakana minisiri ye a waati la.     
Zan-Iwi Lediriyan y’a ka jɛɲɔgɔnkuluw bila baara la a denkɛ ka nafa kama wa ?  
Koladilanw kɛyɔrɔ la, Faransi mansinnafɛndilanbagabaw ani maramafɛndilanbaga belebelew fɛ, Zan-Iwi Lediriyan ye danamɔgɔ sabatilen ye.    
K’a kɔrɔ kɛ : maramafɛnw feereli, a y’i labɛn o fɛ kabini 2006 san.  
A waati la, numanyanfan tɛ fanga la fɔlɔ, wa Segolɛni Uruwayali bɛ k’i labɛn k’a disi da Nikola Sarikozi la. 
Beretɔnkɛ filɛ ka ŋaniya ta ko ale t’a kanbɔ kokura san 2007 wasadenkalataw la ani k’a wasa don a ka marabolo la.   
Nka Kɔgɔjikow sekeretɛri Deta kɔrɔ ka laɲini tɛ k’a yɛrɛ tigɛ ka bɔ Pari la.   
Fanani dɔ senfɛ.   
Faransuwasi fɛ, Wasabulon masurunna na, ni Sediriki Lewandowisiki ye, Pariti sosiyalisiti ladilikɛla, min bɛna kɛ ale ka cakɛda ɲɛmɔgɔ ye, Lediriyan y’a da se a ma ko a ka kan hakili ka to gɔfɛrɛnaman ka nɔgɔyadakow la.     
Lewandowisiki ,  « faran - masɔn di Garan Oriyan », i ko a ka kotigiba nata
Lakana y’o hakilila di.    
Beretɔnkɛ, min y’a daminɛ ka baara kɛ depiteya la Wasabulon Lakana baarajɛkulu kɔnɔ kabini san 1978, sɔnna.
Loriyan mɛri kɔrɔ bolo, sɔrɔdasiya yɔrɔ ye kɛnɛkanda ye.
A bangenen nin kɛlɛkɔfɛdugu kɔnɔ, min ye tomo ye, a y’i kalan politiki la « Zenɛsi uwiriyɛri keretiyɛnni » kɔnɔ, a bangebagaw ye min tɔndenw ye, ani ka kɔrɔbaya a dugu mugubon kɛrɛfɛ, min mɛɛnna Faransi jamana kɛlɛkɛkurunw dilanni na.   
Jɛɲɔgɔnkulu    Kɛlɛ ani izinibaara.   
San 2006 kɔnɔ, nin ntuloma fila ninnu bɛ kɛ a ka minisiriya cɛsiriko daminɛ n’a laban na, cɛ naani y’u jɔ min waleyali kɔrɔ : Lewandɔsiki, kɛnɛkanda la, ENA mɔgɔ Faransuwa Ruseli, a ka ka ladilikɛla kɛrɛnkɛrɛnnen,  Zan – Kulodi Male (Totali koladilanw politiki ɲɛmɔgɔ, bi) ani dugumakɛlɛbolo jalatigiba kɔrɔ, Zan - Misɛli Palagosi.    
O kulu o, tɔgɔdalen Semafɔri, bɛ cɛbɔ Oroyali ka kuma kɔnɔkow labɛn ni jamanabaarako ye lakana kan.  
Nka, tiɲɛ na, a bɛ baara kɛ Lediriyan ye, o min ye ɲɔgɔnkunbɛnw caya kanban ni izinibaarabagaw ani sɔrɔdasiw ye.   
O ye nɔ bɔ : 2007 san kɔnɔ, Beretɔnkɛ welela Nikola Sarikozi fɛ, min ye san sɔrɔ Orowayali kan, ni ka baara kɛ gɔfɛrɛnaman dayɛlɛnenko la.  
Sosiyalisitikɛ banna.  
A bɛn’a yɛrɛ minɛ ka san duuru kɛ tuguni, fo Faransuwa Holandi ka sigili.   
Nka Semafɔri ka baara, min bɛ lajɛ kɛ siɲɛ kelen ɲɔgɔnna kalo kɔnɔ, tabali duman dafɛ, Sarakozi ka sanduurufanga kɔnɔ, ye jirimɔ kɛ.
Mɔgɔw bɛɛ hakilina na, Lediriyan kɛra Faransi sɔrɔdasiyako ni izinibaarako taabolo dɔnbagaw bɛɛ la ɲuman ye, Faransi numanyanfan kɔnɔ, yɔrɔ min na dungew bɛ tuguni sɔrɔdasiyako juguyabagaw ka hakilina magoɲɛbali la.       
A ka minisiriso ka Lakanaminɛn kɔkanfeere baarakɛkulu (Komɛdi, min ɲɛminɛ ye Lewandowisiki ye) lahɔrɔma na, a ye Faransi ka maramafɛnw feereli wari hakɛ latɛmɛ Erowari miliyari 4,8 na ka se 16 ma, a ka san saba fɔlɔ senfɛ Hoteli Biriyenni na (Lediriyanko, bɔlɔn dɔgɔdɔgɔnin gafedilanyɔrɔ, 2016).    
Lakana izinibaarabagaw bolo, beretɔnkɛ WEYƐRIPE ye ŋanayajɔyɔrɔ ta. 
A cɛ tɔgɔ o ye lakodɔnjɔda doni sɛbɛkɔrɔta, n’a tora k’o da a kɔ la, a ka tɛmɛni kɔfɛ Erɔpu ani Kɔkankow ɲɛnabɔli la, san 2017 la, yɔrɔ min na, hali a ma gɛlɛya kɛ a la, a donna jamanaw cɛkow sɔrɔko hakilina na, min fɔra k’a mandiya mɔgɔ dɔ fɛ, min kɔnna ale ɲɛ, Loran Fabiyisi. 
Afiriki Minisiri lakodɔnnen don i ko Jamanakuntigi ; a bɛ teriya sama ani bangun ɲɛmɔgɔw fanba bɛɛ cɛ. Ni yɔrɔ bɛ yen min na Lediriyan ka kuma fanga ka bon, o ye Afiriki ye, kɛrɛnkɛrɛnnenya la tubabukanfɔyɔrɔw.   
Tuma min a y’a ka baara ta « Defansi » la, a dun tɛ nin bangun in dɔn ka se o bɛɛ ma, yɔrɔ min na sɔrɔdasidagaw bɛ Faransi bolo, minnu jɔda ka bon ka tɛmɛ. 
A ye taamaw caya yen, k’a ka beretɔnw ani sosiyalisiti jɛɲɔgɔnyakuluw sɔrɔ, ni k’a yɛrɛ kɛ mɔgɔ ye dɔɔnin-dɔɔnin tɛmɛ tɛ kɛ min kan a Faransafiriki diɲɛ ncinin na.   
Kamalenyatɔgɔ fɔra mɔgɔ min ma ko Afiriki minisiri, Faransuwa Holandi ka saratiwaati senfɛ, bɛ bisimila i ko Jamanakuntigi, a bɛ teriya sama bangun ɲɛmɔgɔw fanba bɛɛ fɛ, minnu b’a ni Holandi cɛsiraw fanga dɔn, n’u sɔnnen don a ka jateminɛni politiki ye, a kɔrɔlen cogoya la, an’u bɛ danaya da a kan, min ni fiyɛntɔya ka surun.     
Ka se yɔrɔ la, ni Faransi ani Banisirala mɔgɔ namaratɔba dɔ kɛtɔ k’a kumakan ladege a ɲɛma, bɛna se ka jan da bangun Jamanakuntigi damadɔw ye yaasa ka wari minɛ u la, min bɛ kɛ bolomafara ye Faransikaden dɔw minɛnen, k’u kɛ bolokɔnɔmɔgɔw ye Mali la,  kunmabɔwari bisigilen na. 
Ni Zan – Iwi ye ɲinini kɛ, mɔgɔ t’a fɔ ayi.
O la, mɔgɔw b’u magan cogo bɛɛ la walasa k’a ka mandiya sɔrɔ, hali n’a ma ɲɛ dɛmɛ dɔw kɛli kɔ a ye waati dɔw la.  
Ni ka nimisa a la kɔfɛ.  
Fitiriwale filɛ ! Ɛribisi kɔnɔ, min bɛ ka taa n’a ye Nɔkisɔti, nin zuwɛnkalo tile 30, yɔrɔ min na Afiriki kelenyatɔn (IYA) ɲɔgɔnyeba 31nan ka kan ka kɛ, Ibarahima Bubakari Keyita bɛ kɔnɔnamiiri la.  
Mali Jamana kuntigi ma kumaw dayɔrɔ sɔrɔ a yɛrɛ la, Zan – Iwi Lediriyan ye minnu fɔ ale ma.   
Alize bɛnkansɛbɛn kɔnɔ, fɛn bɛɛ, minnu b’a to bɛn ka segin ka sɔrɔ Mali la, b’a kɔnɔ ani bakuruba la Saheli kɔnɔ.   
Nka o bɛɛ kɔ , fo politikiɲaniya ka sɔrɔ, k’o bɛnkansɛbɛn kɔnɔko yɛlɛma k’a kɛ tiɲɛ ye.    
O dun tɛ ka kɛ fɔlɔ, ne b’a ɲini o ka kɛ perezidankalata kɔfɛ.   
Ni cikan bɛ yen k’o lase [ Mali ] perezidan ma,
a ka kɛ nin ye walima dɔwɛrɛ, ne tɛna n sen don kalafili taabolo la , - cɛbɔw de ka kan k’a kɛ cogo la u k’u kandi ni danbetigiya ye Alize bɛnkanw bilali kama sen kan, Faransi jamana ni jamana wɛrɛw cɛkow kuntigi y’o fili fiɲɛ fɛ a ka taama dɔ kɔkan Ɛsitokolumu.   
Ka dɔgɔkun damadɔ to an ni kalafili cɛ, wa, a kɛtɔ ka bɔ nin dantigɛli kalama, IBEKA ye Pari bolo bɔlen ye ale kɔrɔ kaban pewu 
A bɛ dimin kumaw na.  
Fitiriwale filɛ ! a y’o fili fiɲɛ fɛ, a kumatɔ a masurunnabaaraɲɔgɔnw dɔlakelen fɛ. 
Cɛ fila ninnu dun bɛ ɲɔgɔn dɔn kosɛbɛ.  
U ye ɲɔgɔn kunbɛn Pari, san 2013.  
Nka u cɛla, min kabanɔgɔntan don fɔlɔ, gɛlɛyara ka taa a fɛ dɔɔnin-dɔɔnin.   
Tuma min Mali Jamanakuntigi y’a bɔɲɔgɔnw sɔrɔ Muritani faaba kɔnɔ, perezidanw ka waatibolodaw cogoya bɛnsenma y’a kɛ Emaniyɛli makɔrɔn yɛrɛ ka kan ka taama kɛ Muritani zuluyekalo tile 2 ani 3.   
IYA ɲɔgɔnyeba kɔkan, a ka kan ka kumafalen kɛ ni Mohamɛdi Ulidi Abɛdɛlazizi ye ani k’a sendon ɲɔgɔnye la ni ZE SƐNKI Saheli ɲɛmɔgɔw ye.   
Ni dɛmɛɲini don n fɛ, a ko tɛ nin kɛcogo kelen na.  A selen zuluye tile 1ɔlɔ midi, Makɔrɔn sen donna, o yɔrɔ bɛɛ la, fanani na,  da tugulen, ale ni Jamanakuntigiw dala, minnu bɛ yen. 
IBEKA y’olu dɔlɔkelen ye.
A sigilen Senekalika Maki Sali kɛrɛfɛ, a dimin ma da : a ye tigɛlima kɛ Faransi perezidan na. 
U falen, u kelenkelenna bɛɛ y’a ka cidenkulu magɛn, nka kuma min fɔra a kɔrɔkɛ fɛ, o ma bɛn Emaniyɛli Makɔrɔ ma.
Dɔgɔkɛ ye ɲɛfɔliw ɲini. A tun ma lawuli e ma.    
A tun dabɔra Lediriyan kama, Mali jamanakuntigi y’a jaabi ten, ni ka sɔrɔ k’i yɛlɛma beretɔkɛ fɛ, a kɛtɔ k’a ɲɛ jɔ o ɲɛ na : ni dɛmɛɲini don ne fɛ, a ni nin kɛcogoya tɛ kelen ye. A ko, min tɛ delinanko ye, jamanaw cɛkow diɲɛ mankantan na ka caya, kɛra mɔgɔ damadɔ minnu ɲɛna, y’u yɛrɛ ɲininka.      
A dun bɛ se k’a ɲini ka mun fɔ tan ?  
Ibarahima Bubakari Keyita kan bɛ, tiɲɛ na, ko kɛlen jɔnjɔn ma.  
A bɛ pasipɔri biyɔmɛtirikiw dilanni sugu sɔrɔli kan, san 2015, Faransi baarada Obɛritiri Tɛkinolozi fɛ, min kɛra Idemiya ye.
Kabini 2001 san, Kanadiyɛn Banki Noti (SEBEYƐNI, Kanada baarada dɔ) de bilala u dilanni  na.  
Nk’a ka bɛnkan waati kofɔlen sera a dan na, san 2014 laban na. 
Obɛritiri ɲɛmɔgɔw, minnu tun cɛsirilen don k’u cooko Mali la kabini san damadɔ, ye jɔyɔrɔ ta teliya la ani ka bolodon sɔrɔ, min jɔda ka bon, ka bɔ Faransi jamana yɔrɔ.    
Banbanni  San 2013 laban na, Faransi lasigiden min bɛ Bamakɔ, Zili Hibɛrisɔnni, bisimilara Ibarahima Bubakari Keyita fɛ, Kuluba faamaso la.   
A m’a donyɔrɔ n’a bɔyɔrɔ caya : a bɛna kɛ ko ɲuman ye ka Obɛritiri gafe jateminɛ ni ŋaniya ɲuman ye, a ko ten Mali perezidan ma.  
A koɲɛɲini ma bala IBEKA la, kɛrɛnkɛrɛnnenya la.   
O dun seginna ka kɛ dɔɔnin, tuma min da sinna ka don Obɛritiri gafe la, nin sen, Lakana minisiri, Zan – Iwi Lediriyan, yɛrɛ fɛ, ni k’o kɛ, an kunnafonibagaw ka fɔ la, siɲɛ caman san 2014 kɔnɔ. 
A ko tun bɛ Lediriyan ma fo k’a kɛ a ye Faransi sɔrɔdasiw ka wulikajɔ kofɔ a bɛnɲiniw senfɛ, a ɲɛfɔtɔ a fɛ ko jamana fila ninnu sɔrɔdasiw tun bɛ ka sa ɲɔgɔn fɛ kɛlɛda la.  
A tun kɛra ka tɛmɛ Holandi k’a ɲini Faransi baaradaw ka dɛmɛ, nka abada a ma kɛ k’i sinsin a kan nin cogo la.   
O la, mɔgɔw ye ɲininkaliw kɛ u yɔrɔ la.  
Foyi tun tɛ perezidan kɔnɔ k’a sin Kanadakaw ma, a tun ma fɔlɔ ka bɛn a ma k’a yɛlɛma, IBEKA masurunnabaaraɲɔgɔnw dɔlakelen y’o lakale.   
Nka Pari ni Bamakɔ cɛ bɛ baara la a ɲɛ ma, w’a tun bɛ ye ko a ko laban tɛ se ka bali.      
Laban na, perezidan sɔnna, an kunnafonibaga y’a kuncɛ tan.  
A ladɔnniyalen a ka bɛnkan lakurabaliya la, Otawa y’a ɲini k’i dulon a ka fɛn na.  
A ka lasigiden min bɛ Bamakɔ, Liwi de Lorimiye, y’a dusu kamikami a ko la Lakana minisiri ɲɛkɔrɔ siɲɛ fila, a waati la, Sada Samake, min ntanyara bi.   
A dabali banna janko dili welemada si ma kɛ a sugu lakurayali la.  
Foyi m’a bali.  
Mali ɲɛmɔgɔw danna a fɔli ma k’u ye n ka koɲɛɲiniw bila u hakili la, jamanw cɛkow baarakɛla dɔ y’o lakale.  .  
Faransika Talɛsi baarakɛyɔrɔ mɔgɔ kɔrɔ dɔ ka fɔ la (Obɛritiri faden a waati la) fana y’a yɔrɔ dugukolo mɔmɔ walasa ka jɔyɔrɔ ta a la, nk’a y’a kɔmunu teliya la : mɔgɔw y’an ladɔnniya k’a gafe da sɔgɔra pewu, an kunnafonibaga y’o ɲɛfɔ, ni k’a pereperelatigɛ ko  wari min bɛ da a kan (n’a sigilen don wari hakɛ mumɛ 3% la Talɛsi fɛ a waati la) fana tun ka ca kojugu.  
Beretɔn ka dɛmɛdonkulu ani yuruguyurugu sigannaw. Baaraɲɔgɔnya bɛnkan dɔ labanna ka bolonɔbila, san 2015 zanwuyekalo la.   
K’a kɔdon bɛnkansɛbɛn na ni Kanadiyan Bɛnki ye,  k’a taa o waati la Obɛritiri de bɛ sin ka pasipɔri feere, wa Mali jamana t’a kɛ. 
Pasipɔri dilenw faransikaw fɛ ɲɛcogoya tun y’a la ɲuman ye, nk’a da ka gɛlɛn kosɛbɛ.   
A bɔra kelen na k’a kɛ a ŋɔgɔnna fila ye, kunnafonidibaga dɔ y’o pereperelatigɛ ka bɔ Sɔrɔ ani Nafolokow minisiriso la, o min ye baara kɛ a gafe kan k’a daminɛ san 2015 zanwuyekalo la.  
Gafe goniman : Obɛritiri bɛnkan kuma cayara, o cogo la, Mali kunnafonidilaw fɛ, minnu y’u bolonkɔni jɔ Lakana minisiri la ani ka taa fo k’a jalaki ni yuruguyurugu ye.   
Kuluba faamaso kɔnɔna tɛmɛsiraninw na, mɔgɔw b’a fɛ k’a kɛ  jateminɛniko ye ka tɛmɛ : Faransi sɔrɔdasiw ka wulikajɔ ɲɛkɔrɔ, a tɛ se ka kɛ cogo wɛrɛ la.   
Gɔfɛrɛnamanw bɛɛ bɛ soronadoni kɛ u jamana baaradaw ye.  
O t’a damanako si ye, wa ɲangiliko fana tɛ, IBEKA ka minisiri jɔdabatigi dɔ y’o jalatigɛ.   
Mɔgɔ dɔw ye kun wɛrɛ kɔni labɔ, min bɛ se ka Lediriyan  jijakunba ɲɛfɔ bɛnkan kama, min tɛ don kuma na a ka Lakana minisiriso ka kokɛtaw kɔnɔ : Obɛritri tɛ Faransi baarada gansan ye ten, nka Beretaɲi marabolo baarada ɲumanw na ɲuman, min ko ka gɛlɛn Zan – Iwi Lediriyan ma. 
A dɔnkoba bɛnnen waribuluw dilanni ma ani gafe lakananenw, a ka baarakɛdaga belebele sigilen don Rɛnni kɛrɛfɛ.    
 K’a bisigiya beretɔnko ye, o bɛ Faransi minisiri ka wulikajɔ ɲɛfɔ wa ?
O de fɔra ne ye, tuma min n ye baara ta, IBEKA ka minisiri kɔrɔ dɔ y’o jalatigɛ.  
A ɲininkalen, Faransi minisiri, min b’u ka jamana ni jamana wɛrɛw cɛkow ɲɛnabɔ, ma sɔn a ma : n’a jɛnna n’a ye k’ale ye Mali jamana ladi a ka bi taabolo ta gafe lakananenw ko la, a b’a tiɲɛtigiya ko ale ma Obɛritiri kofɔ abada walima baarada wɛrɛ, a kumakɛɲɔgɔn kelen si ye.  
Ni Zan – Iwi Lediriyan ye, Beretɔn dɛmɛdonkulu tɔgɔlamɔgɔ bɛɛ la ɲuman b’a bolo, fo ka se yɔrɔ la, min na, waati dɔw la, a bɛ jalaki ni maraboloko ɲɛnawolomali suguya dɔ ye.   
A ka bolodon fɛ, Safaran, min ye pankurunko kodɔnnaba ye, n’a dagalen don Fuzɛri, ani nin beretɔn wocɛ baarakɛlaw tabaga ye, min jɔda ka bon bɛɛ ta ye, o ye Misirajamana pankurundi baara ɲɛnamanba fila sɔrɔ.  
Minisiri bɛ k’a ɲɛmada fana Sabena Tɛkiniki ka taaɲɛ fɛ, o min cookolen don Dinari ani n’a ka kodɔnba ye ayeronɛfuw labɛnni baara ye, janko Afiriki taw. 
Talɛsi, Nawali Gurupu, walima Arikiyisi (Reno Tirikisi Defansi kɔrɔ, min tun b’a ka yiriwabaara kɛ Abu Dabi, san 2015 ani n’a bɛ maramafɛnw di Afiriki kɛlɛbolo caman ma) olu bɛɛ fana ka fɛndilandaga dɔw bɛ beretɔnni dugukolo kan.  
O bɔlen kɔ yen, Lediriyan ma deli ka siga-siga ka gɛrɛ dakabana Kulubu dɛ taranti la, jɛkulu sigilen san 1988 ani n’a bɛ Beretɔn kotigbaw ka jɛrɛjɛkulu sannamɔgɔw fara ɲɔgɔn kan, minnu hami ye ka kɛ kulu ye walasa k’u fanga digi latigɛlisɛbɛnw kan, minnu bɛ ta Pari. 
Wɛnsan Bolore ani Faransuwa Pino y’a yɔrɔ delinamɔgɔw ye, hali ni, tiɲɛ na, u yankan bɛ bɔli kɛ u kelenkelenna ye k’u fanga digi Pari politiki mɔgɔw kan.
Lediriyan bɛ u cɛsiraw juru ɲumanw sama ni miliyaritigi Liwi Ledifu ye (Biriyɔsi dore, Dɛli Arite, Biridɔri), a ye leziyɔn donɛri di min ma san 2012, an’a sera ka Zan-Piyɛri Lerɔsi (Ɛntɛrimarise, min ntanyalen don bi), Daniyɛli Ruliye (Gurupu Ruliye), Kulodi Giyemo (Ibisɔfiti) walima Birisi Rose fana (olu) kunbɛn kulɔbu kɔnɔ.  
O Iwi Rose mɔden, min ye munnituluw, n’a bɛ ye Afiriki ka caya, kulu sigibaga ye, (o) y’a ka cakɛda ɲɛmɔgɔ, Piyɛri Rusɛti, ye ka Sewaliye de la Leziyɔn donɛri taamasiyɛn sɔrɔ, san 2020 zanwuyekalo la, Wanni, ka bɔ Jamana Kɔkankow minisiri tɛgɛ.    
Afiriki, minɛnw taayɔrɔ belebele     -    Zan-Iwi Lediriyan ka taama, k’a to Faransi Lakana minisiriya la, Faransi kɛlɛbolo ka daga la Pɔri Buye, Abijan, ani Zɔrizi Sɛri, lasigiden min b’a yɔrɔ la, san 2014 mɛkalo tile 10.    
Beretaɲi Diki ye taako caman kɛ Lokarini ɲininikɛcakɛda la, sɔrɔ koɲɛɲini baaradaba dogolen, min sigira san 1991 (yɔrɔ min na fana Liwi Ledifi ye baara kɛ ka caya).   
Ɲininikɛcakɛda, min tɔgɔ seginna ka da Kereden ɲinan, ye ci don a yɛrɛ bolo ka diɲɛ Beretɔnw bɛɛ fara ɲɔgɔn kan walasa u k’u sen don kosɛbɛ a marabolo sɔrɔko taaɲɛ la.    
Josen min na, Zan-Iwi Lediriyan tɛ se ka dɔwɛrɛ kɛ ni jɛn tɛ n’a ye.    .
Ni Kereden kulusigira ka bila kininyanfan fɛ (a laɲagara ka waati jan kɛ TEYƐFI – 1 kotigi, Patiriki Lelayi fɛ), ni k’a cogoya fɔ i ko kannabilalenya ani jamanadenya baaradanin, sosiyalisikɛ ma ban abada ka to k’a sen jɔ yen.     
San 2004 kɔnɔ, a ye kɔrɔfɔ dɔ fɔ yen, Beretɔn kolatigɛlaw ɲɛ na, minnu bɛ ɲini ka mɔgɔ 300 bɔ, Piyɛri Mehɛɲeri kɛrɛ la walima Faransuwa Gulari, marabolo mɔgɔba dɔw, Nikola Sarikosi ka IYƐMIPE kɔnɔ.    
Jateden min bɛ faamuyali di : san 2012 ni 2015 cɛ, a ka jamanabaara baarabolodasɛbɛn ka fɔ la, Zan – Iwi Lediriyan ye taama 153 kɛ ka taa Faransi kɔnɔna maraw la, minnu na 53 kɛra Beretaɲi kelen na.
Waati min a tun ye Lakana minisiri ye, a ka cakɛda mɔgɔ fila tun bilala fana ka ɲɛsin beretɔni koɲɛw ma, ani Hotɛli de Biriyɛnni kofigiba tun bɛ a ka marabolo depitew fara ɲɔgɔn kan ka caya, a ka minisiriso la walima a tun b’a sen don, waati dɔw la, Beretaɲi komɛrisi ɛntɛrinasiyɔnali ( BESEYI ) ka ɲɔgɔnyew la.    
Zanwuyekalo tile 12 san 2018, Rɛnni, kasɔrɔ a b’a ka taamaw dɔwɛrɛ la min jate tɛ dɔn ka ban a ka dugukolow kan, minisiri m’a ko yɛrɛ bila daga girin dala.
Baarada 200 tɔgɔlamɔgɔw ɲɛ na, minnu bɛ BESEYI kɔnɔ, a y’a ka waleya fara ɲɔgɔn kan kumasen fila kɔnɔ : fo an k’an jɔyɔrɔ bɛɛ minɛ Afiriki yiriwali la.  
Minɛnw labɔli la, taayɔrɔ don, min nafa ka bon, Faransi bolo, 
Ani Beretaɲi bolo.  
Ɲɛnaminifɛnw tɔnni 5, 328 minɛnen sibiridon su fɛ ka bila karidon na, mɛkalo tile 30 san 2021.
Ɲɛnaminifɛnkow Baaradaba ɲɛmɔgɔ y’a kunnafoni duman di, a yɛrɛ, nin ntɛnɛn sɔgɔma kunnafonidi dɔ senfɛ, a fɛnw jirala yɔrɔ min na. 
Sɛgɛsɛgɛli jirimɔ, o min daminɛna salon.
OSEYƐSI ciden dɔw tun ye balimakɛ fila, Nango ani Famusa Koroma, minɛ.  
Kibaruya sɔrɔlen tun ka dogon, nka yɔrɔsɔgɔbɛw tun ma bɔ ni foyi ye.  
OSEYƐSI baara waleyaliw kuntigi y’o dajira.  
Ɲinan san na, an bɔra a fɛnw kan, minnu tun taara ka bɔ a yɔrɔ la Daba dugunin na ka taa n’a ye mɛtɛrɛ 800, Cɛlɛ komini kɔnɔ, kilomɛtɛrɛ 60 ɲɔgɔnna a ni Bamakɔ cɛ.   
Kiritigɛla Kolonɛli Adama Tunkara y’o ɲɛfɔ.  
A labɛnnen ni yanba tofaden 3 373 ye, a fɛn minɛnenw bɔra Ganajamana na.  
A dogokafeerebagaw tun b’a latɛmɛ Burikina fɛ, k’a ladon Mali la.  
Bamakɔ sugufiyɛ fandɔ b’a lasɔrɔ o kɔ, ka bɔ nin dugunin na, donni ka gɛlɛn min kɔnɔ.  
Nin sen, a fɛnw minɛna, u tigi fila bisigilen, minnu dɔnnen don OSEYƐSI cakɛlaw fɛ, bolila. 
Ka lasɔmini kɛra lakanabagaw nani na, baara waleyali kuntigi y’o ɲɛfɔ, dun sarala ka ɲɛ, sefawari dɔrɔmɛ 40 000 ɲɔgɔnna, k’a bɛn baarakɛla min bɛ cɛmancɛjɔyɔrɔ la, o sara ma.    
Fɛnw minɛnen, jagoli wari bɛ t’i jɔ sefawari miliyɔn 450 la.  
Mamadu TOGOLA / maliweb.net   -   A donnen wulikajɔ la, bɛn ani bɛnɲini kama Mali keɲeka la, Imusagiw an’u ka Tumutu – SIYATI jɛw ka jamakulu bɛɛ sen bɛ don min na bɛ kankarida kɛ sifilɛlibaga bɛɛ ye, minnu b’a ɲini ka tiɲɛni kɛ an ka jamana ɲɛmɔgɔbabaw ka maganw na.
A ka dantigɛlisɛbɛn kɔnɔ nin ntɛnɛn, awirili tile 5 san 2021, Imusagiw an’u ka Tumutu – SIYATI jɛw ka jamakulu bɛɛ sen bɛ don min na ye kunnafonibɔliw lakɔlɔsi, ni sɔnja ani nisɔngoya ye, k’u kɛ wideyo, minnu labɛnniw kɛra Dire, n’u bɛ tali kɛ farafarali hakilila kan, Alize bɛnkansɛbɛn sɔsɔli kɔnɔ.  
N’a se dan bɛɛ ye, a b’o kunnafonibɔliw kɔn, minnu bilalen don wideyow kɔnɔ, k’u lamara ani k’u jɛnsɛn ka ko ɲini n’a ye, Dire denmisɛn dɔw fɛ, ni jamaden kofɔlenw fan si jɔyɔrɔ ma di minnu ma ani yamaruya si.  
SIYATI bɛ kankarida kɛ ka sin kuma juguw bɛɛ ma, minnu b’a ɲini ka tilali kɛ an’a bɛ hakililatigɛ kɛ k’o ɲɔgɔnna kunnafonibɔliw jirali man kan cogo si la ka perezidanfanga danbew tiɲɛ minnu bɛ bɔ Dire kubeda hadamadenya suguya cayali la.   
Imusagiw an’a ka Tumutu – SIYATI jɛw ka jamakulu bɛɛ sen bɛ don min na bɛ segin a kan k’a ka sirili fɔ, Dire jama ye,  Mali gɔfɛrɛnaman na, tɔn bolonɔbilalaw, minnu ye an’u tolen don perezidanfanga mɔgɔ ye.  
O bɔlen kɔ yen, o la, a bɛ fan bolonɔbilalaw su, u k’u ka kandiw labato, minnu bɔra Alize bɛnkansɛbɛn kɔnɔ.  
SIYATI bɛ to dɛmɛdon na waleyali bɛɛ ye hadamabenya bɛn sira la ani Jɛkasigi la Dire ani marabolo kubeda tɔw kɔnɔ.     
K’a ka hadamadenya labɛncogo jɛlen to a hakilila la, Imusagiw an’a ka Tumutu – SIYATI jɛw ka jamakulu bɛɛ sen bɛ don min na bɛ hakilijigin kɛ ko wote kɛra komini mɔgɔ minnu ye, olu mɔgɔ 116 b’olu cɛla, ka bɔ duguninw ani kabilabondaw 212 la, marabolo komini 22 kɔnɔ, sɛrɛkili 5 dugukolo kan, Dire bɛ minnu na.   
O jɔyɔrɔ kosɔn, a bɛ ɲankata ani fɔlɔmɔgɔya walew kɔn ni barika ye Dire kubeda kɛnɛ kɔnɔ, i n’a fɔ Tumutu marabolo sigida tɔw la ani Duwanza, ni kɔsa in na, Isaka Mayiga a bɛ fɔ min ma Larabo minɛni ka tunun n’a ye bɛ minnu na ani Duwanza denmisɛn fila. 
O cogo kelen na, a bɛ Mali gɔfɛrɛnaman wele, ani Alize bɛnkansɛbɛn bolonɔbilalaw fana, u k’u magan cogo bɛɛ la walasa ka hadamadenya juru tugu kura ye ani ka bɛɛ kelenkelenna ye kandi minnu kɛ ka bila sen kan fo a dan, jamadenw ka hɛrɛ kama u bɛ minnu nɔnabila.
K’a laban, a seginna a kan k’a jira k’a labɛnnen don k’a baara kɛ cɛsiri kɔnɔ ni fanw mɔgɔ ye, minnu sen bɛ bɛn seginni ani hadamadenya ɲɔgɔnfaamu na Mali kɔnɔ, min faralen don ɲɔgɔn kan ani ka suguyaw caya a kɔnɔ.        
Berehima Jalo  -  Zuwɛnkalo tile 18 jumaseli kɔfɛ, Kabala gaw ka faraɲɔgɔnkankulu dulɔminyɔrɔw kɛlɛli kama ye yɔrɔdalasigi masumanen dɔ kɛ, k’a fɔ u tɛ sɔn dulɔminyɔrɔw sigili ma Kabala kɔnɔ, k’a kɛ bayaa ye.   
O wale bɛ ɲɛfɔ ni baara cɛjuguw ye, minnu kɛra kosa in na dafɛla dulɔminyɔrɔ dɔ sannikɛlaw fɛ. 
O kow ye, 
Sonyali koɲɛ dɔw, binkanniw ani kamalennin dɔ fagali, mɛkali tile 10 san 2020.  
O yɔrɔdalasigi, min kɛra Kabala Wɛrɛda la, kɛra Kabala alimami, Isaka Bacili, ɲɛna, silamɛdenmisɛnw ka prezidan, Aruna Keyita, tun b’a kɛrɛfɛ, ani Kabala gaw ka faraɲɔgɔnkankulu dulɔfeereyɔrɔw kɛlɛli kama perzidan, Suleyimani Berehima Kamisoko ani sigidamɔgɔw bɔlen ka caya kosɛbɛ ka wele jaabi.   
Dulɔminyɔrɔ dɔ min bɛ wele « Namara ka bari », min dagalen bɛ Kabala, de dayɛlɛnni kɔfɛ kokura, meri ka latigɛlisɛbɛn dɔ fɛ, kalo saba a datuguli kɔ, Kabala sigibagaw ye hii kɛ « Kabala Wɛrɛda » kan, k’u sɔnbaliya jira k’a ɲɛsin nin kiri latigɛlisɛbɛn ma.  
U tun ka ca, si hakɛ bɛɛ, Kabala cɛw ani musow, k’u sen don nin yɔrɔdalasigi la.   
O la, silamɛdenmisɛnw ka perezidan, Aruna Keyita, ka dantigɛli de ye nin ŋaniya jira masumanen kɔnɔko ɲɛfɔ.  
A ka fɔ la, ni dulɔfeereyɔrɔ cayali ye, minnu bɛ dulɔ mandiya walima dɔrɔgu, mɔgɔ bɛ se k’i jigi da mun kan nin denmisɛnw ye ?    
Denmisɛn, minnu ye siniɲɛsigi ye, n’olu b’u yɛrɛ di nin ɲɔgɔnna jogujuguya  ma, n’o ye dɔrɔguta ani kota ye, an bɛ se k’an jigi da olu kan wa ?   
Tiɲɛ na, ayi, Keyitakɛ y’o fili fiɲɛ fɛ k’o kɛ cikan ye.  
A tɛmɛna ni kuma ye ko dulɔminyɔrɔw tɛ na ni foyi ye ɲuman na ani ko nin yɔrɔdalasigi kɛra jamana josariyaw batoli dafalen kɔnɔ ani jamaw ka kannabila baara kɛta.
Mɔgɔw tɛ dɔwɛrɛ ɲini nin dulɔminyɔrɔ in datuguli kɔ ; mɔgɔ m’a ye abada nin yɔrɔ ɲɔgɔnna ka komini layiriwa.  
Nin ŋaniyajira in y’an ka bɔli laban ye, n’a (dulɔso tigi) m’a datugu, an bɛna an jɔ an jɔyɔrɔ la ani an tɛna an yɛrɛ minɛ, a y’o kɛ lasɔminikan ye.   
Kabala wajulikɛlaw tɔgɔ la, alimami Isaka Bacili y’a pereperelatigɛ ko jamana min na jamanadenw fanba ye silamɛ ye, nin ɲɔgɔnna ko man fisa.  
Denmisɛnw ka nin kɛlɛ bɛ kisili kɛ, k’a kɔrɔ kɛ o bɛ denmisɛnninw ka ladamu ɲuman nɔfɛ.   
Dulɔ haramunen don, o sɛbɛnnen bɛ kuranɛ kɔnɔ, wa diɲɛ bɛɛ b’o dɔn. 
Anw ( Kabala wajulikɛlaw ) ka dɛmɛ bɛ denmisɛnw ye, a y’o dantigɛ. 
Kabala gaw ka faraɲɔgɔnkankulu dulɔsow kɛlɛli kama perezidan, Suleyimani Berehima Kamisoko, kumakuncɛ la, y’i kanto ko mɔgɔ si tɛna Kabala layiriwa olu nɔ na ani ko mɔgɔ si t’a dɔn degun minnu b’u kan nin dulɔminyɔrɔ kosɔn, i n’a fɔ binkanniw, mɔgɔfaga ani tɔɔrɔko wɛrɛw.
N’an ma kɛlɛ kɛ ka nin dulɔso in ka datugu, an tɛna lafiya sɔrɔ abada. 
A kɔlɔlɔ jugu b’an ka denmisɛnninw, an dɔgɔkɛw an’an dɔgɔmusow ka ladamu kan.   
A ko damatɛmɛna kojugu, fo an ka wuli k’an jɔ nin cɛ in (dulɔso kofɔlen tigi) fɛ, Kamisokokɛ y’o lasɔmini kɛ.  
 K’a fara a kan, i ko mɔgɔ minnu kumana a ɲɛ, a y’a lase ko nin yɔrɔdalasigi y’a laban ye an’a bɛna kɛ kalansen ye dulɔsotigi bolo an’a laminiw, bawo nin wulikajɔ kun ye ka dulɔminyɔrɔw kɛlɛ, ka dulɔ kɛlɛ, ka siramɔɲɔ ani « sisa » kɛlɛ.   
Hali n’an ka kan k’an joli bon, an bɛna Kabala fara ɲɛgɔn kan, bɛn kɔnɔ ni lafiya ye ani fana baanaya.   
An faralen ɲɔgɔn kan, an bɛna sebagaya sɔrɔ.   
Kabala gaw ka faraɲɔgɔnkankulu dulɔminyɔrɔw kɛlɛli kama perezidan y’o hakiliatigɛ.   
Mariyamu Sosoko fɛ  - A bɛ waati bɔ, magoɲɛfɛnbaw, sɔngɔw yɛlɛnna kosɛbɛ Bamakɔ.    
O ye cogoya ye, min ye gadonmusow bila sirasurunw bɔ, minnu  tɛ tilennenyabaaraw ye.   
Bamakɔ sugufyɛ kɔnɔ, sogo kolontan kilo, sefawari dɔrɔmɛ 640, tulo min taara ka na jamana kɔnɔ, sefawari dɔrɔmɛ 220, jamana kɔnɔ tulo dilannen, sefawari dɔrɔmɛ 200, jɛgɛwusu kilo sefawari dɔrɔmɛ 700.   
Magoɲɛfɛnbaw sɔngɔw yɛlɛnni, janko duminifɛnw, bɛna wolo M5 wulikajɔ kura la diɲɛnatigɛ gɛlɛya kosɔn, minisiriɲɛmɔgɔ ka baarakɛyɔrɔ dala, zuwɛnkalo tile 22. 
N’o sannikɛse binni ye, gadonmusow bɛ kelennakuma na, u kɛtɔ ka fɛn tobita ɲini min bɛ bɛn u kunnawari ma.   
Jamana wɛrɛw kɔnɔ, ni dumunifɛn magoɲɛfɛnba dɔ sɔngɔ yɛlɛnna dɔrɔn ani n’i fangalamɔgɔ, min ka baara b’o yɔrɔ kan, y’a lakɔlɔsi, hakililaw bɛ ta o yɔrɔnin bɛɛ la ka magoɲɛfɛnsanbagaw hakililatigɛ.   
An fɛ, a bɛ i ko n’a koɲɛ bɛ baaradaba min bolo b’i kanto,
a’ y’aw jija a la.
Nka, a bɛ i ko ɲɛmɔgɔbabaw bɛ ka ɲina ko zuluyekalo san 2020, Diɲɛ Baloko ni Sɛnɛko Tɔnba ( FAWO ) ani Diɲɛ Baloko Baarabolodali Cakɛdaba ( FAWO ) ye lasɔmini kɛ ko waati surun kɔnɔ, baloko gɛlɛya kun bɛ Mali ani jamana 26 wɛrɛw kan, Kowidi – 19 kosɔn.  
FAWO ni PAMU ka fɔ la, Kovidi – 19 bɛ kɛ i ko a bɛ dɔ fara degunw kan minnu sirilen don kɔngɔ la, k’a da baara kundama jiginni kan, min kɔlɔlɔ ye ko gaw bɛna wari sɔrɔ k’a dɔgɔya u ka dumuni musaka kama ani baarakɛla minnu taalen don babakɔfɛ bɛna wari dɔgɔmanw ci u ka denbaya ma, min tolen bɛ baloko lakanabaliya cogoya kɔnɔ.  
Walasa k’o cɛsirikow ɲɛnabɔ, FAWO b’a komagɛlɛya ka ko goni dɛmɛw lacaya, k’a jateminɛ ko sɛnɛ baarakɛwaati jɔnjɔnw, baganw wulili ka taa gɛnyɔrɔw la ani ji sɔrɔyɔrɔw, ani fana sumanw tigɛli, dumunifɛnw baarali an’u ladonni tɛ waleyaw ye minnu bɛ lajɔ.    
Diɲɛbanaba kɔlɔlɔw y’a daminɛ ka ye, (olu) minnu sirilen bɛ jate talenw na Jamanaw fɛ walasa ka bana jɛnsɛnni dan sira la, janko dancɛw datuguli ani mɔgɔw datuguli koɲɛ u bara, minnu ye nɔ bila fɛndilanyɔrɔw, fɛnlaseliyɔrɔw an’u jagoli la.      
Mahamadu YATARA  -  Alamisadon, zuwɛnkalo tile 24, wula fɛ, 
Iziniko ani Jago minisiri kura, Mahumudu Ulidi Mohamɛdi, n’a ka cidenkulu bilalen ye a kɔ, taamana ka ta bɔ Mali Jamana Siramɔɲɔw ani Takalaw Baarada ( SONATAMU ) la, min jɔlen don a baarada tɔgɔ o dukɛnɛ kɔnɔ.   
SONATAMU ɲɛmɔgɔba ( DEZE ), Isufu Tarawore, bilala o taama ɲɛfɛ, SONATAMU PESEYA, Abudulayi Yaya Sɛki, ɲɛna.   
Mali Jamana Siramɔɲɔw ani Takalaw Baarada ( SONATAMU ) ka laɲini ye sigɛrɛti dilanni ye, a tali ka na jamana kɔnɔ, a jagoli, an’a lataali yɔrɔw la. K’a jate ko izini kura jɔli ye bɛnkansɛbɛn fandɔ ye « Dinihili Ɛntɛrinasiyɔnali » dilanni n’a lataali yɔrɔw la Mali kɔnɔ, min bolonɔbilala SONATAMU ni Biritisi Amerikɛn Tabako cɛ.  
A kabakuru fɔlɔ dara san 2018 feburuyekalo tile 27.   
A ka ɲɛfɔli kumaw kɔnɔ a ka a don dunan ye, SONATAMU DEZE bɛna fɔ ko « Dinihili Ɛntɛrinasiyɔnali » suguya dilanni  jamana kɔnɔ, bɛna kɛ ka dɔ fara a baarada ka baara toli la senna, an’a bɛna dɔ fara Jamana lɛnpo wari sɔrɔtaw kan ani jamana iziniw caya.    
Ko min, ka da a ka kuma na, bɛna SONATAMU bila yɔrɔ la, k’a kɛ Mali iziniw bɛɛ la ɲuman, k’a to a ka siramafɛnw dilanyɔrɔko an’u lataaliko la jamana kɔkan, fankelenyanfan bolofara jamanaw bɛɛlajɛlen kama.   
Halibi Taraworekɛ ka fɔ la, nin so cɛɲiba jɔlen sojɔbagafaamuyalenw fɛ, bɛna to baara caman ka sɔrɔ ani ka jago sumanikɛminɛn dalatilen.   
Yann’a ka fara a kan, k’a b’a jɔyɔrɔ fa Mali sɔrɔko la, i n’a fɔ jamana iziniko bolodiɲɔnmakɛbaga jɔyɔrɔtigi baara nafasɔrɔ taaɲɛ bɛnkan hukumu kɔnɔ, segin kɛra min kan k’a lakuraya mɛkalo tile 5 san 2015.   
SONATAMU PESEYA kɔni ta fan na, a y’a tiɲɛtigiya ko a don taama bɛ bila jamana ka kɔlɔsili hukumu kɔnɔ izini kura jɔli baaraw taaɲɛ na.
O siratigɛ la,  a sababu bɛnna yaasa k’a tiɲɛtigiya ko filanfilan ma kɛ SONATAMU ka maganw na.  
Magan, minnu kɔkɔrɔmadonna ani ka sɔn kɛ u ma, Mali jamana ka dɛmɛ dili fɛ, ale min y’a waribɔlaba ye.   
K’o bɛɛ kɛ, siramɔɲɔko bolofara galabu kura an’a labɛnni kura fɛɛrɛ hukumu kɔnɔ ani o min, ni a kɛra ka se a dan na, bɛna Mali sɔn bitile izinibaarakɛminɛn bɛɛ la ɲuman na an’a bɛɛ la nafamaba fankelenyanfan bolofara jamanaw kɔnɔ.   
A bɛn’a pereperelatigɛ ko nin baarayɔrɔ kura girinya bɛ ta sefawari miliyari 10 hakɛ ɲɔgɔnna na.  
A ta fan na, Iziniko ani Jago minisiri ye hakililatigɛ di k’a fɔ k’ale ka baaradaba tɛna magan si to SONATAMU bilasirali la a ka ciw kɔnɔ.  
An bɔra ka baara ta, nin taama ye ne ka bɔli fɔlɔ ye kabini n nana Iziniko ani Jago baaradaba kunna.   
N bɛna aw ka laɲiniw don ba la, wa n ka baaradaba bɛn’a se kɛ walasa k’u lasewa, a y’o di i ko hakililatigɛ SONATAMU ɲɛmɔgɔw ma.    
Fatumata Kulibali fɛ  -  Bamakɔ disiriki komini 2nan jamaw tolen don dɔrɔgu kɛlɛli wale funufunu hakiliwasi kɔnɔ, min dabɔra polisi arɔndisiman 3nan Komisɛri fɛ.    
O cogo la, walasa k’a ka nisɔndiya jira jaabi sɔrɔlenw na kɛnɛ kan waleya kofɔlen na, Quɛnzanbugu kintigi ye cidenkulu, mɔgɔ tan hakɛ ɲɔgɔnna bɛ min kɔnɔ, wuli ka taa polisi komisɛri pɛrɛnsipali Sajo K Tomoda n’a ka cɛdenw barikada ani ka dusu don u la u ka magan na dɔrɔgu kɛlɛli la Bamakɔ disiriki komini 2nan kɔnɔ.   
Komini 2nan kin caman jama ka foliw ani barikadaw kɔfɛ arɔndiseman 3nan polisiso baarakɛjamakulu ye, arabadon zuwɛnkalo tile 9 tɛmɛnen, a dakun tun sera Qɛnzanbugu ta ma, min, ka tɛmɛ cidenkulu bilalen kintigi fɛ, sera polisiso kɔnɔ walasa ka dusu don ani k’u ka kɔkɔrɔdon fɔ k’a lakuraya komisɛri pɛrɛnsipali n’a ka cɛdenw ye dɔrɔgu laseli yɔrɔw la an’a tali kɛlɛli la Bamakɔ disiriki komini 2nan kɔnɔ.  
Laadalafoliw kɔfɛ, cidenkulu ka kumalasela, Sɛkina Hamala Hayidara, ka kɔrɔfɔ kɔnɔ, da sera u ka taama kun kan, yann’a ka foli ani barikada kɛ, Qɛnzanbugu kintigi tɔgɔ la, polisi arɔndiseman 3nan komisɛri ye, a ka baara kama a bɛ ka min sɛbɛkɔrɔkɛ fasojama ka ci la.   
O la, a ye Qɛnzanbugu jama ka bilasirali an’a ka dɛmɛdonya fɔ ka lakuraya polisiso ye.   
«  Dɔrɔgu kɛlɛli wale fununfunun bɛ k’an ka kin lasaniya. 
An ɲɛ tɛ dɔrɔgu la an ka bɔlɔnw kɔnɔ bilen.
Sisan mɔgɔw bɛ lafiya la.   
An b’a ɲini komisɛri n’a ka cɛdenw fɛ u ka tɛmɛ ni nin kɛlɛ ye jama bɛɛ ka hɛrɛ kama, wa an bɛna aw bilasira o la » a y’o hakililatigɛ.   
Wasa ani waleɲumandɔn -  A nɔ kan, polisi komisɛri pɛrɛnsipali, Sajo Tomoda, polisi arɔndiseman 3nan ɲɛmɔgɔya bɛ min bolo, y’a ka wasa jira nin waleɲumandɔn na.    
Ani fana, a y’a kɛ sababu ye ka Bamakɔ disiriki komini 2nan jama bɛɛ barikada a ka sendoni belebeleba an’a dafalen nin waleya la.   
A ka fɔ la, ni jama ka bilasira, bolodiɲɔgɔnma ani jɛkabaara tɛ, siga t’a la ko nin kɛlɛli tun bɛna tiɲɛ.  
« Jama y’a jɔyɔrɔ fa a ɲɛma.   
Nka n b’a ɲini a fɛ a ka to o sira kan, ni kunnafoniw dili ye walasa polisiw ka se k’u ka lakana sabati  ka ɲɛ.   
N bɛ barika da n ka ɲɛmɔgɔw bɛɛ ye, minnu b’an kunna, n ka baarakɛjamakulu, komini 2nan kiritigɛso ta, janko jamanalafasakiritigɛla an’’an ka bolodiɲɔgɔnmakɛbagaw u ka bilasirali jijalen na.   
N b’a ɲini jama fɛ, a ka to k’an kunnafoni walasa dɔrɔgufeerela damadɔ minnu bɛ kologɛlɛya halibi, ka se ka koron ani k’u sama ka bɔ tiɲɛni na », a y’o fara a kan.
A ka fɔw la, dɔrɔgu kɛlɛ y’a daminɛ ka nɔ bɔ kaban.   
« Sisan, lakanabaliya kiimɛnan jiginna ni 70% ye Bamakɔ disiriki komini 2nan kɔnɔ.   
Wa n miiri la, nin jaabi bɛ se ka lakɔlɔsi kɛnɛ kan.   
An nisɔndiyara ani k’an sewa kosɛbɛ ni nin walaɲumandɔn ye, min y’an dusu saalo ani n’a b’an bila ka dɔ fara magan kan ani jateminɛ walasa ka jaabi ɲumanbaw sɔrɔ kɛnɛ kan », komisɛri Tomoda tɛmɛna kuma fɛ tan.   
Dɔrɔgu kuntigibaw ka bagabagaliw ani papaliw  -  An ka jate ko dɔrɔgu kuntigbaw ka bagabagaliw ani papaliw n’u ta bɛɛ, polisi komisɛri pɛrɛnsipali, Sajo K Tomoda, an’a ka mɔgɔw tolen don u kan kan. 
O cogo la, sisan kɔni u donnen bɛ wulikajɔw la, min nɔ ka ɲi, dɔrɔgu dilanni, a lataali yɔrɔw la an’a tali kɛlɛli la Bamakɔ disiriki komini 2nan kɔnɔ.   
« Bagabagaliw t’an siran, n’o tɛ an tun tɛ don finitigiya baara la.  
An tɛ bagabagali don ba la.  
An bɛ baara kɛ dɔrɔn, ani k’a kɛ ka ɲɛ.
O bagabagaliw sinnen tɛ mɔgɔ kelen dama ma.  
Bi, bagabaga bɛ bɛɛ de kan. 
O tuma, an tɛna an ka baara jɔ ko an bɛ ka bagabaga.
K’o bɔ a la, o bɛ dusu don an na ani k’an bila ka nin dɔrɔgufeerejɛkulu kuntigibaw, minnu bɛ ka bagabagaliw kɛ, sama ka bɔ tiɲɛni na », a y’o sɛbɛkɔrɔfɔ.   
An k’a pereperelatigɛ ko kabini fununfunun baara daminɛni na, dɔrɔgu kuntigiw ani dɔrɔgufeerela caman samana ka bɔ tiɲɛni na. 
« Bi, dɔrɔgufeerelaba caman bɔra komini 2nan kɔnɔ ka taa u sigi yɔrɔ wɛrɛ, k’a kɛ u kɔnɔ k’u bɛ tila fununfunun na.   
O la, u bɛ fili la, bawo komisɛri bɛɛ bɛ wulikajɔ la nin tiɲɛniba in latununni kama.   
Dɔrɔgufeerela sigilen komini wɛrɛ la, ka to k’a ka waleyaw kɛ an ka komini kɔnɔ, bɛna koron fununfunun baara fɛ.
A baara laɲini tɛ k’a gɛlɛya lataa yɔrɔ wɛrɛ, nka k’a tiɲɛniba latunun. 
Minnu tun b’u ka waleya kɛ komini 2nan kɔnɔ, sisan, olu fanba bɛɛ bɛ kaso la walima u bolila », komisɛri Tomoda y’a kuncɛ ten.   
Bubakari PAYITAWO  xxxxxx   Funankɛnin Cemoko ka ɲangata ni kuranjeni ye.  
A kɛbaga Musa Sisoko a bɛ fɔ min ma Lefu an’a jɛw minɛna.
Nijuguya wideyo dɔ, min ɲɔgɔn ma ye, carinen kɔ hadamadenw barokɛyɔrɔ kan bɔlɔlɔ sanfɛ, n’a kɔnɔ, ɲankata tun bɛ ka jigin funankɛnin dɔ kan ni kuranjeni ye, waleya min ka kan ni fɔlɔ waati, jamana lafasakiritigɛla, min bɛ komini 4nan kiriso kunfɔlɔ la y’a bɔ a yɛrɛ la ka nɔminɛni kɛ ani ka Bamakɔ arɔndiseman 9nan polisiso, min ɲɛmɔgɔya bɛ komisɛri diwiziyɔnɛri Santigi Kamisoko bolo, bila ka sɛgɛsɛgɛli telin kɛ yaasa ka dusukuntanyawale in kɛbaga an’a jɛw bugunatigɛ ni k’u minɛ.   
Tile damadɔ dɔrɔn sɛgɛsɛgɛli dayɛlɛnen kɔfɛ, arɔndiseman 9nan polisiso sera k’a dantigɛ ko a ko jaw tara sudelikɛyɔrɔ dɔ baaradanin kɔnɔ Samaya.   
O la, polisi nɔbɔla telimanw sera ka ɲankatakɛbaga bugunatigɛ, o min tɛ mɔgɔ wɛrɛ ye baaradanin ɲɛmɔgɔ kɔ, Musa Sisoko a bɛ fɔ min ma Lefu ani ɲankata dara mɔgɔ min kan, Cemoko Kone ani fana a jɛ bisigiyalenw.   
An k’a jate ko a ko kɛbaga jɔnjɔn n’a jɛw bɛɛ minɛna polisiw ka ɲininikɛlaw ka bolofara mɔgɔw fɛ.   
An k’a pereperelatigɛ ko ɲininiw taara ni sɛgɛsɛgɛlikɛlaw ye fo Kanajigila, yɔrɔ min na a kɛbaga jɔnjɔn taara i dogo, a teriw dɔlakelen ka so.   
K’a bɔ polisiw ka kunnafonisunw yɔrɔ, a ko bɛɛ daminɛna tuma min baaradanin ɲɛmɔgɔ y’a tɛrikɛ ka telefɔni tununni lakɔlɔsi.   
O la, a sɔmi bɛɛ dara funankɛnin Cemoko Kone kan, min bɛ baara kɛ a ka baaradanin kɔnɔ i ko paranti.  
Kasɔrɔ a ma ɲɛɲinini wɛrɛ si kɛ a la, a ye ŋaniya ta ka ɲangili boli a ka paranti sentannin kan, n’a sirili ye ni kuranjuruw ye, ka sɔrɔ kuran tasumaw jigin a ka « mɔgɔ ɲangita » farikolo kan.   
A ko kɔnɔ, polisi komisɛri diwiziyɔnɛri, Santigi Kamisoko, Bamakɔ arɔndiseman 9nan ɲɛmɔgɔya bɛ min bolo, bɛ jama ladɔnniya ko sɛgɛsɛgɛliw bɛ senna halibi yaasa ka mɔgɔw bɛɛ minɛ, minnu bɛɛ sen donna nin waleya cɛjugu ani ntakiyawale la.   
O kelen senfɛ, a bɛ kunnafoni ɲini, a fɛn o fɛn, min bɛ se ka na ni jɛw minɛni ye.   
Bubakari PAYITAWO  Zuwɛn 2015 – 2021, nin y’a san fila ani tile segin ye cɔyi, k’a ta don na ka taa don na, ni gɛlɛya banna, min ye Mali ntolatan yuguyugu san naani kɔnɔ.    
Gɛlɛya min kɔlɔlɔw kɛra tiɲɛnibaw ye, n’a farafaraliw ani ɲɔgɔnsɔrɔw caman ye, a kɔbaga yɛrɛ ni ɲɔgɔn cɛ fan kelen fɛ, ani fan wɛrɛ fɛ kanubagaw cɛ, ani farikoloɲɛnajɛ kunnafonidilaw cɛ.   
Fo Ala ka mɔgɔ cilen ka sɔrɔ ka na Denmisɛnw ani farikoloɲɛnajɛ baaradaba kunna, mɛkalo tile 5 san 2019, k’a kɛ minisiri ye walasa nin gɛlɛya banbali ka ban.   
Aruna Modibo Ture ko don, a bɛ fo min ma Zaki Boyɛri a limanaw fɛ.   
San fila o kɔ, ntola koorilen tanbagaw an’a kanubagaw hakili bɛ mɔgɔ la tuguni, min y’a to farikoloɲnajɛ baaraw ka se ka daminɛ kokura ni ntola koorilen tanbagaw bɛɛlajɛlen ye, filɛbaga kodɔnnaw, kanubagaw ka nisɔndiya kama ani ntolatanna denmisɛnw ka hɛrɛ, janko minnu bɛ jamana kɔnɔ.   
Ni farikoloɲɛnajɛ gɛlɛya tun bɛ, min ye, san naani kɔnɔ, filɛbaga kodɔnna bɛɛ, ntolatan ɲɛmɔgɔw bɔ u dabolo kan ani hali Ibarahima Bubakari Keyita ka fanga a waati la, o tun ye gɛlɛya jugu ye, min sigira Mali ntolatan kan zanwuyekalo tile 10 san 2015.   
Fɔkabɛn caman n’u ta bɛɛ, minnu kɛra Mali jamana Zezolɛnpikiko ani farikoloɲɛnajɛ ɲɔmɔgɔyakulu, KAFO, Silamɛdenmisɛnw, SEYƐNIZI, Bamako tugɛbaaw, Imamu Mamudu Diko, Serifu Usumani Madani Hayidara, Furancɛlafanga perezidan kɔrɔ, Jɔnkunda Tarawore, Jamana wasabulon fɛ, Farikoloɲɛnajɛ jalatigɛ kiriso ka kiritigɛ fila, minnu kɛra ɔkutɔburu tile 4 san 2016 ani nowanburu tile 15 san 2015 nu ta bɛɛ, ani Jamana perezidan yɛrɛ ka kankarida, Mɔgɔba Ibarahima Bubakari Keyita, denmisɛn cɛmancɛtaw ka kupu jirali senfɛ Kuluba, FIFA ka ɲɛmɔgɔyakulu min bɛ kow segin u cogo la, sigili sen kan san, desanburu san 2017, min ɲɛmɔgɔya bɛ Mmu Dawu Fatumata Gindo bolo, n’a ta bɛɛ, gɛlɛya tora senna ani k’a coron ( bɔgɔ la ) yɛrɛ, ni ka na ni ɲɔgɔnsɔrɔw ye jolibonw ani mɔgɔfagaw kɛra minnu na.    
O gɛlɛya jugu ni kɔnɔdun cogoya de kɔnɔ, Aruna Modibo Tura nana sigi Denmisɛnw ani farikoloɲɛnajɛw baaradaba kunna, mɛkalo tile 5 san 2019. 
K’o bɔ a la, nin sigili in tun nana ni a ko fan juguw dama yeli ye ani hali jɔrɔw a ka sebagaya kan ka se ka dan sigi nin gɛlɛya la, yɔrɔ min na mɔgɔ minnu kɔnna a ɲɛ, minnu jatelen don i ko olu ka ɲi kosɛbɛ ka tɛmɛ, tun ma se k’a ɲɛnabɔ, u ka ŋaniyaɲumanya n’a ta bɛɛ.  
Nk’o tun ye nin denmisɛn ɲɛmɔgɔ ɲuman, min yecogo bɛ mɔgɔ don fili la ( n’a kɛra minisiri ye siɲɛ fila, wa o tɛ balannako ye ), ka barika n’a ka fasodenɲumanya dɔnbaliya ye,.   
Kalo kelen ni tile tan kɔnɔ, minisiri kɔrɔ Ture n’a ka kokɛcogo an’a ka majigin, min ɲɔgɔn tɛ, k’a yɔrɔ janya jatalanw ni buru ( fiyɛw ) la, gɛlɛya ɲɔgɔnsɔrɔlaw kɔrɔ walasa ka bancogo ɲuman sɔrɔ gɛlɛya in na, sera ka dan sigi a gɛlɛya la, zuwɛnkalo tile 15 san 2019, k’a kɛ balannako ye malidenw na, ntola koorilen ye minnu jarabi ye, ani hali FIFA ni KAFU cidenw na.     
O min balala FIFA / KAFU cidenw dɔlakelen na, Zaki Anuma, min ma se k’a yɛrɛ bali ka ɲininkali kɛ Denmisɛnw ani farikoloɲɛnajɛw minisiri ka kilisi gundo kan.      
Ni Ala ka dɛmɛ ye, ale tun sera ka daɲɛ kologɛlɛnw ni tilennenw sɔrɔ walasa FEMAFUTU sigisariyaw ani baarasariya kuraw, minnu wajibiyara FIFA fɛ, ka ta zuwɛnkalo tile 15 san 2019 lajɛrɛba cidenw fɛ, 26 marisi ntolatanyɔrɔ la.   
An ka hakilijigin kɛ ko o sigisariyaw ani baarasariya tali cogoyaw de tun kɛra a gɛlɛya balanyɔrɔ belebele ye, min ye fan fila ɲɔgɔsɔrɔlaw bila ɲɔgɔn na.   
O cogo la, ni sigisariyaw ani baarasariya kuraw tali ye, gɛlɛya jugu, min ye Mali ntolatan yuguyugu san naani (4), kalo wolonwula (7) ani tile tan ni kɔnɔntɔn (19) kɔnɔ, tun banna, k’a kɛ jamanako ye.    
O yɔrɔ la, minisiri Aruna Modibo Ture tun filɛ ka don tariku kɔnɔ ni tɔgɔ ye, min bɛna sɛbɛn ka lɛsɛ kudayi Mali ntolatan gafaba kɔnɔ, k’o kɛ badaabadaa ye.   
San fila ani kalo kɔnɔntɔn nin gɛlɛya in laban kɔfɛ, ntola koorilen tanbagaw an’a kanubagaw hakili bɛ halibi Aruna Modibo Ture, a waati denmisɛnw ani farikoloɲɛnajɛw minisiri, ka maganw na, a sɔnna minnu kɛli ma, walasa ka Mali ntolatan gɛlɛya min kɛra tiɲɛnibaw ye a kɛbagaw, a senkɔrɔtintibagaw, farikoloɲɛnajɛw kunnafondibagaw bolo ani jɔnjɔn na ntolatannaw, minnu b’a kɛ jamana kɔnɔ.   
Hakilijigin na, nin gɛlɛya in laban sɔrɔlen minisiri Ture fɛ, de sababu la, Mali ntolatan federasiyɔn ka ko waleyali ɲɛmɔgɔyakulu kura sera ka sigi sen kan, utikalo tile 29 san 2019 ani Mali ntolatan federasiyɔn ka farikoloɲɛnajɛw baaraw daminɛ kokura ni ntola koorilen baaraw kɛbagaw bɛɛlajɛlen ye ani ntolatanna denmisɛnw ka hɛrɛ kama, janko minnu b’a kɛ jamana kɔnɔ.    
Nin baara kɛko ɲuman sɔrɔlen, nin minisiri denmisɛn fɛ tun tɛ balannako ye ni mɔgɔ y’i hakilimada a ka baara kɛko ɲumanw sɔrɔlenw fɛ, a ka tɛmɛni senfɛ PEMI – Mali, AYƐNIPE ani kunnafonidi minisiriso la.    
Mɔgɔw ye minnu t’a dɔn, Modibo Ture kɛra zido ani tayekewondo kɛbaga ye yaan’a ka kɛ farikoloɲɛnajɛ ɲɛmɔgɔ ye, janko ntolatan na ani bolo kɔgɔlentigiw ka bolodali.
A kɛra fana Joliba ka baaraw walayali ɲɛmɔgɔyakulu, Mali ntolatan federasiyɔn ani Bamakɔ ntolatan ligi mɔgɔ ye.
Cogoya bɛɛ la, ni Mali ye Denmisɛnw ani farikoloɲɛnajɛw minisiri ɲumanw sɔrɔ kabini san 1960, Aruna Modibo Ture y’a dɔ ye, k’a da a kan a ye gɛlɛya ban, min kɔni mɛɛnna senna ani min ye Mali mankutu lanɔgɔ jamana kɔkan.    
Ni ntolatan baaraw seginna ka daminɛ cogo la a ka kan min na, dɔ b’a san fila kan, ni kunun kɛlɛɲɔgɔnw bɛɛlajɛlen ye, a tɔgɔ duman ye Minisiri Aruna Modibo Ture fɔlɔ ta ye.   
Sadu Bokumu  -  Jamana farilafoni ŋanayaɲiniw kɛra Sikaso, k’a ta zuwɛnkalo tile 11 na ka taa a bila tile 12 la.  
Kenedugu faaba kɔnɔ, Isifasi de wulila k’i jɔ ni jɔyɔrɔ fɔlɔ ye kulusigiba la ni jɔnjɔn 22 ye, minnu na 9 ye sanu ye.   
Sɔrɔdasiw ye polisiw labɔ kulusigi jɔyɔrɔ fɔlɔ.   
K’a ta alamisa kalo tile 10 na ka taa Sibiri kalo tile 12 la, Sikaso dugu ye Mali farilafoni du bisimila ni jamana ŋanayaɲiniw kɛli ye, k’a fara federasɔn ka sɛbɛnw kalanni kura lajɛba balalen kan.   
Tile fila ɲɔgɔndan jalen na, farilafonikɛla 200, ka bɔ tɔn 37 la, ye ɲɔgɔn fadenya ɲɔgɔndan suguya caman na    Cɛw ani Musow.   
I n’a fɔ ka nabagaw danse cogoya dɔ la ani ka ɲɔgɔnsɔrɔw dadon, Sikaso y’a datigɛ ni ɲɔgɔndan medayi fɔlɔ tali ye jumadon sɔgɔma, yanni tile ka wuli, Ramata Samake fɛ, min ye mɛtɛrɛ 1 500 muso jolen fila dan, minnu ye Isifasi Sitan Buware ani AYƐSI polisi Biba Sidibe ye.   
Ka kɛ kɛɲɛkɛ ye, cɛw ka mɛtɛrɛ 100 bolikɛnɛ kan, AYƐSI Polisi Isa Sangare ye san sɔrɔ ɲɔgɔnkunbɛnw ka masamuso la ni boli waatijatelan sanga 10 ’ ’ 5 ye, k’a kɛ se ɲumanw la ɲumanba ye, n’o ye.   
Nka labanko la, Kɛlɛbolow ani Lakana Faraɲɔgɔnkantɔn ( ISIFASI ) de ye san sɔrɔ kulusigiba la ni medayi 22 ye, minnu na 9 ye sanu ye, ka bila AYƐSI Polisi ɲɛ, min kulusigira k’a kɛ 2nan ye ni medayi 13 ye, minnu na 5 ye sanu ye.  
Ŋanabanbali dakun sabanan na, mɔgɔw bɛ Joliba ASE sɔrɔ yen ni medayi 6 ye, minnu na 2 ye sanu ye.   
K’a sanga ni San dugu Ŋɔgɔnkunbɛn ye, min kɛra awirilikalo tɛmɛnen na, mɔgɔw b’a lakɔlɔsi ko ɲɛfɛmɔgɔya kɛcogo tɛmɛnen yɛlɛmana ni Isifasi seginni ye jɔyɔrɔ fɔlɔ la, AYƐSI Polisi nɔ na.   
Ani fana, Joliba ye jɔyɔrɔ sabanan bɔsi Kati Erewɛyi Atiletiki la.    
Fɛɛrɛtigiw ka fɔ la, nin jɔyɔrɔw yɛlɛmani bɛ ɲɛfɔ ni Isifasi sɔrɔdasi lafiyɛnbɔ yamaruyatigiw seginni ye u tannifilafili la.   
O cogo kelen bɛ Joliba mɔgɔw ta ye, minnu sera k’u jigi da jamana kɔkanmɔgɔw kan.   
O bɛɛ la, AYƐSI Polisi y’a nɔbila ɲɔgɔndanw na ni se ɲuman bɛɛ la ɲuman sɔrɔli ye Isa sangare fɛ mɛtɛrɛ 100 na ni « kɔrɔnɔmɛtɛrɛ » sanga 10 ‘ ‘ 5 ye.   
Jamana ŋanayaɲiniw kɛrɛfɛ, Mali farilafoni federasɔn ye bonyamasegin sankɔrɔtalen kɛ mɔgɔba dɔw ye, minnu ye dɔ kɛ farikoloɲɛnajɛ yiriwali la ani kɛrɛnkɛrɛnnenya la farilafoni.   
O la, waleɲumandɔn seereyasɛbɛnw dira Sɛki Tarawore a bɛ fɔ min ma Zoye (Farikoloɲɛnajɛ ani Jarasisi Kalan Karamɔgɔba, Jamana ka Fɛɛrɛtigi ) Daramani Kulibali ( Wɔrɔdi Atiletiki mɔgɔ Faamuyalenba ) ani fana Habibu Sisoko ( Mali Jamana zezolɛnpikiko ani Farikoloɲɛnajɛko Ɲɛmɔgɔyakulu Perezidan ) ma.   
A dusukun kamikaminenba, Zoye, n’a si bɛ san 78 na, min ma se k’a ɲɛjiw minɛ, na kɛ k’a ka diɲɛnatigɛ san bi naani hakɛ ɲɔgɔnna kɛ Mali farikoloɲɛnajɛ yiriwali la, kasɔrɔ Habibu Sisoko na kɛ k’a to fɛɛrɛkuraw boli waatijatelan, « koromɛtɛrɛ elɛkitoroniki », ka sɔrɔ, min nafolo hakɛ ye sefawari miliyon 20 ye.     
Alasani SISUMA  -  Ɲɔgɔndanw jɔyɔrɔ fɔlɔ 3 tigiw ka kulusigiw : Musow ka mɛtɛrɛ 1 500 : 1 - Ramata samake, Sikaso Tata ; 2 – Sitan Buware, Isifasi ; 3 – Biba Sidibe, ASƐSI Polisi. Musow ka « Puwa » fili : 1 – Alimatu Tarawore, ASƐSI Polisi ; 2 – Nakani Kulibali, Isifasi ; 3 – Kenefin Tarawore, Isifasi. Musow ka panni saba  : 1 – Mariyamu Sisoko AYƐSI Ereyali ; 2 - Aminata Bagayoko, Bamakɔ Ɛsitadi Maliyɛn ; 3 – Mayimuna Bagayoko, Joliba ASE. Cɛw ka Disiki : 1 – Jibirili Dukure, Isifasi ; 2 – Musa Kulibali, 
AYƐSI Polisi ; 3 – Yakuba Danbele, Isifasi. Musow ka mɛtɛrɛ 100 : 1 – Fatumata Jara, Yirimajɔ Atiletiki Kulɔbu ; 2 – Masaran Kamate, Kati Erewɛyi Atiletiki ; 3 - Madelɛni Tera Lafiyabugu Kulɔbu Olɛnpiki. Cɛw ka mɛtɛrɛ 100 : 1 – Isa Sangare, AYƐSI Polisi ; 2 – Musa Balo, Isifasi ; 3 – Isiyaka Jire, 
Aminata Keyita ka farikoloɲɛnajɛ tɔn ; 3 – Mamadu Bore, Joliba ASE. Musow ka Disiki : 1 - Hawa Banba, Kati Erewɛyi Atiletiki ; 2 – Dado Sisoko, AYƐSI Polisi ; 3 – Kafune jalo, Kati Erewɛyi Atiletiki. Cɛw ka mɛtɛrɛ 1 500 : 1 – Hamidu Jara Isifasi ; 2- Fuseyini Sogodogo, Joliba ; 3 – ohamadi Jara, AYƐSI Polisi. Musow ka mɛtɛrɛ 200 : 1 – Kunba Sidibe, Joliba : 2 - Fatumata Jara, Yirimajo Atiletiki Kulɔbu ; 3 – Masaran Kamate, Kati Erewɛyi Atiletiki. Cɛw ka mɛtɛrɛ 200 : 1 – Isa Sangare, AYƐSI Polisi ; 2 – Musa Balo, Isifasi ; 3 - Seku Tarawore, Isifasi. Cɛw ka mɛtɛrɛ 5 000 : 1 - Mohamɛdi Jara,
Aminata Keyita ka farikoloɲɛnajɛ tɔn. Musow ka mɛtɛrɛ 400 : 1 – Kunba Sidibe, Joliba ; 2 – Safiyatu Konate, AYƐSI Polisi ; 3 – Kaja Danbele, Isifasi. Cɛw ka mɛtɛrɛ 400 : 1 – Musa Dunbiya, Lafiyabugu kulɔbi olɛnpiki ; 2 – Gawusu Kulibali, Lafiyabugu kulɔbi olɛnpiki ; 3 – Burama Kulibali, Aminata Keyita ka farikoloɲɛnajɛ tɔn. Cɛw ka panni saba : 1 – Alu Kulibali, Isifasi ; 2 - Mohamɛdi Gindo, 
AYƐSI Polisi ; 2 – Nbara SISE, Bamakɔ Ɛsitadi Maliyɛn ; 3 - Umaru Tarawore, Isifasi. Musow ka mɛtɛrɛ 800 : 1 – Habibatu Jara, Isifasi ; 2 – Sitan Buware, Isifasi ; 3 – Kaja Kone, Sikaso Tata. Cɛw ka mɛtɛrɛ 800 : 1 – Hamidu Jara, Isifasi ; 2 – Amadu Kuyate, bamakɔ Ɛsitadi Maliyɛn ; 2 - Mohamɛdi Keyita, Bamakɔ Ɛsitadi Maliyɛn.
Juma, zuwɛn tile 18, Faransi jamana perezidan kɔrɔ, Faransuwa Holandi ye siniman « Perzidanw » bɔli, min bɛ kɛ bɔko fɔlɔ ɲɛ, filɛ sinimanso kɔnɔ, arabadon zuwɛn kalo tile 30.   
Faransuwa Holandi ani Nikola Sarikozi bɛ fara ɲɔgɔn kan
Ja filɛliyɔrɔ belebele kan.  
Bi bɛɛ, siniman kanubagaw bɛ se ka sinima « Perezidanw » ye simansow kɔnɔ, min na perzidan kɔrɔ fila, minnu nɔnabilala a la Geregori Gadebuwa ani Zan Dizaridɛn fɛ, bɛ jɛ kɛ, walasa ka segin ka na politiki bara binakun kan.   
A dlannen Ani Fɔntɛni fɛ ( Jugumankɛbaliw ), a siniman tun bɛ ka jira, jumadon zuwɛnkalo tile 18, a bɔko fɔlɔ bɔli ɲɛ, Tili fɛncamankɛso la, Korɛzi marabolo kɔnɔ.   
A kɛra sababu ye, tiɲɛ Faransuwa Holandi yɛrɛ ka na Korɛzikaw kunbɛn, ale min ye Tili Mɛriyajɔyɔrɔ fa, k’a ta san 2001 na ka taa san 2008 na, o kɔfɛ, Korɛzi koɲɛnabɔjɛkuluba perezidan ta, san 2008 ka taa san 2912 la.   
Bara kɔnɔ, Jamana perezidan kɔrɔ ye kuma ta ni farifoni ye, a kɛtɔ k’a fɔ a yɛrɛ ma k’ale wasara kosɛbɛ ni baara kɛlen ye Ani Fɔntɛni fɛ ani ɲɔgɔlɔnbɔlaw.   
« Hakilimaya b’a siniman kɔnɔ kosɛbɛ, nk’a bɛ mɔgɔw layɛlɛ fana.  
Hali Nikola Sarikozi ja ma jira k’a latiɲɛ. 
A bɛ kɛ i ko mɔgɔ yɛrɛ bɛ kɛ a fɛ. 
Hali ni ne tɛna se fo o yɔrɔ la » a y’o yɛlɛko fɔ, yaan’a k’a fara a kan : 
« min jɔrɔ tun bɛ n na, o ye Nikola Sarikozi tun bɛna jira cogo min na.
Ne tun bɛ siran a ka folonkoto ». A ni Nikola Sarikozi cɛ kɛlɛw, n’u ta bɛɛ, politikibara kɔnɔ, a gɛlɛyara Faransuwa Holandi ma, a sina kɔrɔ ka jira ni tiɲɛ ye.   
Pariziyɛn sɛnbɛnfuraw kɔnɔ tuguni, sosiyalisikɛ y’a fɔ k’o bonya ba de b’ale yɔrɔ.  
« An kɛra mɔgɔ fila ye, minnu bɛ taa ni ɲɔgɔn ye, i ko ka kɔn an ɲɛ Zisikari – Miteran, Siraki – Miteran ani Siraki - Zɔsipɛn.    
An y’a daminɛ ɲɔgɔn fɛ, an taara k’an kɛ depitew ye san 1988, o kɔfɛ an kelenkelenna bɛɛ kɛra an ka cɛbɔw ka gafe daminɛ ye Erɔpu kalafiliw la.     
Baaraɲɔgɔn jugu tɛ !   
Kininyanfan na, ɲumanw dun dɔlakelen don.
A bɛ se ka kɛ yɛlɛkomɔgɔ ye, ni kodonba ye.   
Min bɛ cɛlako fereke, o ye ka kɛ sinaw ye », a y’o dantigɛ.   
Kɛlɛ bilalen na kɛ pewu wa ?     
K’a tɔ kalan kolosɛrimagi.fr kan.  -  Jamana sɛnɛ koɲɛnabɔjɛkulu ka lajɛ senfɛ, Cɛmancɛlafanga ɲɛmɔgɔw ye sɛnɛ kɛfɛnw dɛmɛniwari kuma fɔ, k’a to sefawari dɔrɔmɛ 2 200 la ani dɔ farali kɔɔri koloman kilo sɔngɔ kan, k’a kɛ sefawari dɔrɔmɛ 56 ye, k’a kɔdon sefawari dɔrɔmɛ 43 la, baarawaati tɛmɛnen ta la, k’a farankan bɛn 65% ma.     
2020 / 2021 san kɔnɔ, kasɔrɔ dɛmɛniwari dulonna ni ka kɔɔri koloman sɔngɔ bin ni 75% ye, 
Ka ban jira ka ɲɛsin o sɔngɔ fɔlɔw sigilenw ma a waati ɲɛmɔgɔw fɛ, o de la sɛnɛkɛlaw y‘a ŋaniya ka kɔɔrisɛnɛ bila.   
Kɔlɔlɔw.   
kɔɔri sɔrɔlen binni ka bɔ tɔni 800 000 na ka na 149 000 na, tilemakɛlaw ka baarantaya kɔɔrikolobɔ iziniw na, bagandumuni dɛsɛ, sogo sɔngɔ yɛlɛnni ani daladumuni magoɲɛfɛn fɔlɔ wɛrɛw, adw (ani dɔwɛrɛw).   
Bi, cɛmancɛlafanga ɲɛmɔgɔw ka hakiliɲumanyaw ani politiki ɲaniya jiralenw fɛ, a bɛ i ko sɛnɛkɛlaw cɛsirilen don ka segin foro kɔnɔ ni laɲini kelen pe ye, 
ka kɔɔri sɛnɛ. 
Ko minnu fanga ka bon kɔɔrisɛnɛnaw ka wulikajɔ la, n’olu kɔrɔtɔlen don ka segin forow kɔnɔ, misi fasanw san tɛmɛ kɔfɛ. 
N’a ma kɛ ko, mɔgɔ ŋaniya jugu dɔw bɛ k’a ɲini k’a baarawaati bila dengun kɔnɔ, n’a donni ye sɛnɛkɛlaw kun ma ko sentaya fɛ, cɛmancɛlafanga ɲɛmɔgɔw tɛna kɛ taabolo la k’u ka kandiw labato, janko kɔɔri koloman kilo sanni sɛnɛkɛlaw bolo sefawari dɔrɔmɛ 56.   
Nkalon ! ,  SEYƐMUDETE  PEDEZE, Dɔgɔtɔrɔ Nango Danbele y’o jaabi di, a lasɔrɔlen anw fɛ.   
A dabali bannen, PEDEZE y’a kunnafoni mankutu ni kunnafonilankolon ani tɔgɔtiɲɛkuma ye, ni ŋaniya kelen ye, k’a baarawaati lanɔgɔ.   
U tɛna se k’o ɲɛ sɔrɔ.   
A y’o hakililatigɛ, a kɛtɔ ka hakilisigi di a senfɛ kokura, ko kɔɔri koloman sɔngɔ, san 2021 / 2022 baarawati kɔnɔ, ye sefawari dɔrɔmɛ 56 ye ani sɛnɛ kɛfɛnw dɛmɛniwari tolen don sefawari dɔrɔmɛ 2 200 la, i ko a fɔra cogo min na Sɛnɛ Koɲɛnabɔjɛkuluba fɛ.
O ɲinini tɛ sira sɔrɔ, bawo anw ni sɛnɛkɛlaw bɛ ɲɔgɔn kalama, a y’i sinsin o kan.   
I n’a fɔ dɛmɛniwari ani kɔɔri koloma kilo sɔngɔ, kɔɔri tɔni 820 000 sɔrɔli cɛsiriko, min ɲɛsigili don, fana tolen don a nɔ na, an kumaɲɔgɔn y’o don an tulo la, yann’a k’a yɛrɛ nisɔndiya, kelen, ni bulukuli daminɛ ye, min bɛ lahidu bɔ kɔɔrisɛnɛyɔrɔ dɔw  la.  
PEDEZE Dɔgɔtɔrɔ Nango Danbele y’o kɛ sababu ka sɛnɛkɛlaw hakililatigɛ ko cogoya bɛɛ kɛlen don SEYƐMUDETE fɛ ka baarawaati magow ɲɛnabɔ yaasa k’a baarabolofara lawuli kokura.   
Amidu  KEYITA  -   A lakodɔnnen i n’a fɔ mɔgɔ min bɛ mɔgɔw fara ɲɔgɔn kan, Adama Sangare, Bamakɔ Disiriki mɛriba, ye mɔgɔ sugandita ɲuman ye walasa ka Didenw ka tɔn perezidanya ta.    
Danbɛ minnu b’ale cɛ in na an’a ka politiki yecogo, bɛna se ka kɛ daliluw ye, minnu tɛ bolokɔfɛfɛnw ye walasa ka Faraɲɔgɔnkan bɛnkanfaga kama Mali kɔnɔ - Afiriki tɔn, ɲɔgɔndɛmɛ ani  tilennenya kama (Adema - Peyayɛsizi) lataa ɲɛ.    
O cogo la, nɔgɔyada ɲuman don Bamakɔ tɔn bolofarabaw ka kolatilenjɛkulu ka kan ka min ta ka Adama Sangare ka cɛbɔya ɲinini, lajɛba senfɛ min kun bɔlen don.   
Mɔgɔ min bɛ Mali politiki sigicogo dɔn, hali a mana kɛ dɔɔnin ye, o bɛna sɔn an fɛ ko pariti Faraɲɔgɔnkan demokarasi kama Mali la – Afiriki pariti ɲɔgɔndɛmɛ ani tilennenya kama (Adema - Peyayɛsizi), ka jamatigiya bɛ ka jigin nin san laban ninnu na.
Nin pariti in ye tɔgɔtigiya waati minnu sɔrɔ, olu b’an kɔfɛ yɔrɔ jan.   
O cogo la, walasa ka galabu kura don, ni taasiraw ye, minnu fɛɛrɛw ka bon, nin paritiba, min sigilen don koɲuman jamana dugukolo fanbɛɛ fɛ, perezidanya ka kan ka kalifa ɲɛmɔgɔ la danaya bɛ min ka danbɛw la.   
O cogo dɔrɔn de la, ADEMA – PEYAYƐSIZI bɛna se k’a ka ɲɛmɔgɔyajɔyɔrɔ minɛ tuguni ni ka yelenku ka ɲɛ kosɛbɛ an ka jamana politiki sigicogo dakun na.   
An hakili la ka sugandili da Adama Sangare kan, tɛna se ka kɛ dɔwɛrɛ ye ADEMA – PEYAYƐSIZI bolo ni nafa tɛ.  
Adama Sangare ye jɔnni ye ?   
Adama Sangare ye Mali politiki mɔgɔba ye.
Faraɲɔgɔnkan demokarasi kama Mali la – Afiriki pariti ɲɔgɔndɛmɛ ani tilennenya kama (Adema - Peyayɛsizi) tɔnden, Bamako Disiriki mɛri don kabini 2007 san.   
A bɔdugu ye Doyila ye. ENA seereyasɛbɛntigi don. A donna politiki la Alimami Sila, min kɛra cɛbɔ san 1992 perezidankalataw la, kɛrɛ la. A ye ADEMA – PEYAYƐSIZI sɛgɛrɛ ni k’a ɲɛmɔgɔya sɔrɔ.    
K’a ta san 1998 na ka se san 2007 ma, a ye Bamakɔ disiriki Komini 3nan mɛri dankan jɔyɔrɔ suguya caman kɛ.   
Zuluyekalo tile 6 san 2007, Musa Badulayi Tarawore fatuli kɔfɛ, Adama Sangare sigira k’a kɛ Bamakɔ disiriki mɛri ye ni kala 19 sɔrɔli ye 27 la, a faden fila, Yaya Mayiga ani Umaru Bɛrete ka sɔrɔta kɛra kala 6 ani 2 ka bɛn u kelenkelenna na.
Zuwɛnkalo tile 19 san 2009, kominiw ka kalafiliw kɔfɛ, Adama Sangare sigira kokura k’a kɛ Bamakɔ disiriki mɛri ye, ni sigida koɲɛnabɔlaw mɔgɔ 27, minnu tun bɛ kɛnɛ kan, dafalen bɛɛ ka jɛn ye.
A ka ko kadi mɔgɔw ye Komini 3nan kɔnɔ bakuruba la ani Bajalan kɔnɔ kɛrɛnkɛrɛnnenya la, k’a da a ka majigin, a ka yɛrɛdi an’a ka fonisireya kan. Siga t’a la k’a fɔ a bɛna se ka taamasen kura don ADEMA – PEYAYƐSIZI kɔrɔ. 
Faserijama  -  Mɔgɔba Kolonɛli Asimi Goyita, Cɛmancɛlafanga Perezidan, 
Jamana Kuntigi, ka denfaya kɔnɔ, ko min tun makɔnɔnen don kosɛbɛ Mali farikoloɲɛnajɛ jama fɛ kɛra fɛn bɛɛ ye sigi tun kɛlen don ni min ye farikoloɲɛnajɛ ka dusuw kamikami siratigɛ la.     
Nin tako 60nan ɲɔgɔnsɔrɔ duman sebaaya taara, kuru 3 ani kuru 2, k’a sɔrɔ gɛlɛya kɔnɔ Ɛsitadi Maliyɛn fɛ Ɛfise Binga ɲɛkɔrɔ. 
Foli bɛ di a ntolatantɔn fila ma.   
Ntolatantɔn min gosira dun ma bɔ mɔgɔw jigi kɔrɔ
Ne ni bonyaba de ye nin ntolatan filɛ Jamana Kuntigi kɛrɛfɛ, o min y’a fɔ n ye a bɛ dusu don n na ani ka kɔkɔrɔdon wulibali kɛ n ye Mali farikoloɲɛnajɛ kama.    
Kolonɛli Asimi Goyita y’a ɲini n fɛ n ka tɛmɛ ni baara ye Mali ntolatan yelenkuli la an’an ka jamana farikoloɲɛnajɛ.  
N bɛ mɔgɔw bɛɛ fo, minnu wulila ka na nin jamana ɲɔgɔnkunbɛn in filɛ, janko SEYƐNITE perezidan, Maliki Jawu, n bɔɲɔɔnw gɔfɛrɛnaman kɔnɔ, balimajamanaw federasɔnw perezidanw, farikoloɲɛnajɛ wulikajɔkɛbagaw, ntolatanna kɔrɔw, farikoloɲɛnajɛ koɲɛnabɔjɛkuluw, farikoloɲɛnajɛ baaradaba mɔgɔw, n terikɛ ani balimakɛ Bawiye ani janko nin jaman saraman Mali ntolatan faalaman bɛ min na.    
A barika nin dakabana waati ninnu bɛɛ kosɔn, bawo don o don aw bɛ dusu don n na, n ka n se bɛɛ kɛ.   
Aw ka kan n’a ye !   
An bɛɛlajɛlen, an ka ntolatan tɔgɔ sankɔrɔta an ka Maliba kɔnɔ.  
Mali Jɛrɛjɛkuluw ka tɔnw ka Sinɛrizi wɛnde (22) ɲɛmɔgɔw tun  bɛ kunnafonidilaw ɲɛkɔrɔ, ntɛnɛndon, zuwɛnkalo tile 28, Mali kunnafonidilaw ka soba la ( Bamakɔ ), ka wele bila cɛmancɛlafanga ɲɛmɔgɔw ma, ka cakɛda kelen pe kalataw ɲɛnabɔli kama bila sen kan, kalo wɔɔrɔ yanni kalafiliw ka se.    
Mɔgɔ bɛ kalansen min bɔ san 1997 SENI ( Jamana kalafili baarakɛjɛkulu kanabilalen ) ko la, ( o ) ye ko fo kanbɛn lafɛrɛlen ka kɛ fanw ni ɲɔgɔn cɛ, minnu bɛɛ sen b’a la ( gɔfɛrɛnaman, politikitɔnw ani jɛrɛjɛkuluw), walasa ka Cakɛda kelen pe kalataw ɲɛnabɔli kama ka ciw an’a jɔyɔrɔw cogoya fɔ.    
A ka kan ka bila sen kan kalo wɔɔrɔ, o y’a dɔgɔman ye, yanni kalataw kɛli cɛ.   
Sinɛrizi wɛnde ( 22 ) Ibarahima Sango ye sinsin kɛ o kan.  
Nin kunnafonidilajɛ kumakɛla jɔnjɔn tun  ye Dɔgɔtɔrɔ Ibarahima Sango ye ka bɔ Kalafiliw ani Marakɛcogo ɲuman Kɔlɔsilikɛjɛkulu la Mali la, DONIBULOGI Abudulayi Gindo ɲɛna ani mɔgɔba wɛrɛw.   
Ko daminɛ dantigɛlikuma kalannen kɔnɔ Ibarahima Sango fɛ, Sinɛrizi wɛnde ko a ye Mali Jamana gɔfɛrɛnaman, min sigira zuwɛn tile 11 san 2021 ŋaniya lakodɔn ka Cakɛda kelen pe kalafiliw ɲɛnabɔli kama (OZEYE) bila sen kan ani k’a labaara, walasa ka cɛmɛncɛlafanga laban kalafiliw labɛn.
OZEYE kelen pe ani kannabilalen ɲɛkɔrɔ, nin waati gɔfɛrɛnaman bɛ min nɔfɛ ani min ɲinina a mɛɛnna politikimɔgɔw ani jɛrɛjɛkuluw ka tɔnw fanba fɛ, mɔgɔ bɛ se k’i hakilimada san 1997 SENI ma, gɛlɛyaba fila yera min na.  
A fɔlɔ ye ko a bilala sen kan zanwuyekalo kɔnɔ kalafiliw labɛnni kama awirilikalo kɔnɔ.   
ka bɛn kalo saba dama ma, a kɔfɛ.   
A filanan bɛ tali kɛ Fanga ka nɔnabilaw ka bilasirali dɔgɔya la kalafilimaraw kɔnɔ, minnu y’u ka sew sɔrɔlenw demokarasi kalafili fɔlɔw labɛnni kɔnɔ, san 1992 ani san 1006 cɛ, bɔsilen ye u la,
Ibarahima Sango y’o dantigɛ.   
 O n’a ta bɛɛ, a ko ten, san 1997 SENI sera ka perezidansigikalafili labɛn, mɛkalo tile 11 san 1997 ( tako kelen pe, min ye Alifa Umaru Konare ka sebaaya ye ni kala 1 . 056 . 819 ye a faden Mamadu a bɛ fɔ min ma Maribaturu JABI kan, min ye kala 45 . 160 sɔrɔ ) ani wasadenkalataw tako fila, zuluyekalo tile 20 san 1997 ani utikalo tile 3 san 1997.    
Mɔgɔ bɛ kalansen min bɔ san 1997 SENI  ko la, o ye ko fo kanbɛn lafɛrɛlen ka kɛ fanw ni ɲɔgɔn cɛ, minnu bɛɛ sen b’a la ( gɔfɛrɛnaman, politikitɔnw ani jɛrɛjɛkuluw), walasa ka Cakɛda kelen pe kalataw ɲɛnabɔli kama ka ciw an’a jɔyɔrɔw cogoya fɔ.    
A ka kan ka bila sen kan kalo wɔɔrɔ, o y’a dɔgɔyalen, yaanni kalafiliw kɛli cɛ.  
Ibarahima Sango ko ten. 
Sinɛrizi wɛnde b’a jate ko fo cɛmancɛlafanga, min kuntaala tɔ ye kalo kɔnɔntɔn ye, ka baaraw ka segin ka kɛ ɲɔgɔn kan taasira naani dafɛ.   
lakana kɛli kokura an’a kologɛyali jamana dugukolo bɛɛlajɛlen kan.   
Marakɛcogo ɲuman layirwali.
politiki baarkɛminɛnw ani kalafilikow yɛlɛmani, hali dɔɔnin. 
ani kalafili  bɛɛ labɛnni.    
Sinɛrizi wɛnde ( 22 ) y’a komagɛlɛya cɛmancɛlafanga basigilen ani bɛɛ sen bɛ min na kama, waatiboloda jɛlen, pereperelatigɛlen ani min bɛ se ka kɛ k’a di foroba la walasa ka yɛlɛmaw waati cogoya fɔ ani cɛmancɛlafanga laban kalafiliw taw, minnu ka kan ; Jɛrɛjɛkuluw, politikitɔnw ani cɛmancɛlafanga ɲɛmɔgɔw ka fasodenɲumanya ani kalafili kalan fɛɛrɛ dɔ walanwalan ani k’a bila sen kan yaasa fasoden cɛmanw ani fasoden musomanw ka kunnafoni ani k’u hakiliw lakunun yɛlɛmaw kan, minnu ka kan ka kɛ ani cɛmancɛlafanga laban kalafiliw.   
ko bolodiɲɔgɔnmakɛbagaw jamana fila ni ɲɔgɔn cɛ ani jamana caman ni ɲɔgɔn cɛ ka baarakɛbagaw bɛɛlajɛlen, minnu bɛ baara la cɛmancɛlafanga ɲɛnen kama Mali la, bilasira ni barika ye.    
Kalafiliw kama, danaya bɛ se ka kɛ minnu na, ni fanw bɛɛ, minnu sen b’a la, bɛ danaya da a kan, Sinɛrizi 22 bɛ kalataw jaabiw forobadiliw laɲini bɔlɔlɔ kan kalafilikɛyɔrɔw ni kalafilibonbaw kelenkelenna bɛɛ la, waati min yɛrɛ la jaabiw bɛ sɔrɔ k’u da-da ɲɔgɔn kan ; dɔ farali sisan depitew hakɛ kan, min dantigɛra san 1996 mara ka danni fɛ, ni jama danni laban jatew tali ye.   
Sisan kalata kɛcogoya falenni, wasadenbulon depitew sigili kama, ka kɛ kalata kɛcogoya ye (  jama fanba sɔrɔli mɔgɔ kelen tɔgɔ la walima mɔgɔ caman tɔgɔ la, tako fila la ) min jate bɛ bɔ ni bɛɛ kelenkelenna niyɔrɔ ye.
Kalafililaw tɔgɔsɛbɛn sɛbɛnw lakurayali kɛrɛnkɛrɛnnen labɛnni. 
Baliku kuraw donni kalafigafeba la
Kalafiliw ɲɛnabɔli cakɛda kannabilalen ani kelen pe ( OZEYE ) sigili Sariyasunba ani Kalafili sariya kɔnɔ, ko dakɛɲɛnen ani ko kɛcogo ɲuman hami kɔnɔ, fɛɛrɛ ni nafoloko siratigɛ la.   
Marakɛcogo ɲuman kama cɛmɛncɛlafanga kɔfɛ, Sinɛrizi wɛnde ( 22) bɛ ɲɛmɔgɔw wele ka taa Sariyasunba lafasabulon jɔyɔrɔw lakurayali ma.   
Ka sendonni dama kalafiliw la bin ka bɔ politikitɔnw ka forobadɛmɛ sɔrɔli saratiw la walasa k’u bila ka ɲɛsin u sigili laɲiniw ma, minnu ye fanga ɲinini an’a marali ye.     
Ka da sɔgɔ fangadafiriw walima fangadarakiw jateminɛcogo kan walasa ka gɛlɛyaw bali u mankutucogo fɛ ani ka yafa suguya bɛɛ bali fangadafirilaw ye.   
Agibu Sogodogo - Murino b’a jate ko Faransi cili Siwisi fɛ, ERO ntolatan seginw na yanni laban cɛ, ye dɛsɛ dan ye.   
Roma degelikaramɔgɔ, min bɛ ɲɔkunbɛnw lagamu sisan « Tolikiyɛsipɔri » fɛ, y’a ka yecogo fɔ a ntolatan kan, min na a y’a jate ko Dɛsan ka fili dɔ ani Lorisi ka baara ɲuman fɔra ɲɔgɔn kɔ.   
«  Aw bɛ taa mɔɔnɔbɔ la, w’a nege b’aw la ka kisɛ ci aw sen na ni Girizimani labɔli ye.   
Yanni mɔɔnɔbɔ cɛ, min bɛ se ka kɛ, mɔgɔ tɛ se ka Girizimani falen miniti 89nan, Dɛsan ye fili kɛ » a y’o dantigɛ.   
« Ni garijigɛ bɛ ka taa mɔɔbɔ la, a man kan nisɔndiya ka jira.
Ntolatan kɔfɛ, awɔ, nka k’a to senna, ayi », a tɛmɛna kuma fɛ ten.  
Faransi jɔkɔlɔsila kan, min ye penaliti kelen lajɔ kasɔrɔ kurusɔrɔ jate bɛ 0 – 1 na, an’a bɛ o min dɔn kosɛbɛ, k’a da a kan u jɛra ka ntolatan Totenamu, a y’o dantigɛ.   
«  Lorisi ye Faransi lato ntolatan kɔnɔ.
N’o tɛ ntolatan tun bannen na kɛ miniti 55 kɔfɛ.
O kɔfɛ de a ma mɛɛn seginni kuru fila donna.
Bakuruba la tuguni, Murino ye Siwisi ka baara fo, min, kabini Pɛtekowiki ye karafejuruw minɛ, ye se ɲuman sankɔrɔtalenw sɔrɔ, a na ka fangadɔgɔmantigiya jate n’a ta bɛɛ a ka ntolatan tila bɛɛ la.   
« Dɛsɛ de don, awɔ (Faransi).    
Dɛsɛ de don, awɔ, nk’a bɔra Siwisi de fana na ani Pɛtekowiki ka dakabanabaara ani ntolatantɔn bɛɛ. »
Kunnafonisun  -  Besokɛri.   Konowari kiri kelennabila, min bɛ perezidan ka bila la, o min tɛ taafan dɔn a yɛrɛ la ani min b’a kelen na, Alasani Watara, ye dasili kɛ.   
Fanga ngaradabagaw ka cɛbɔ fanga ɲinini na kisibaga kɔrɔ, yɔrɔ min na mɔgɔw ka dɛmɛdon tun ma fiisaya ale ma k’a ɲɛsin Loran Bagibo ka politiki baarakɛminɛn ma, min barika ka bon.   
Giyomu SORO, Alasani Watara ka janfakɛlan, y’a kolo gɛlɛya ani ka kɛlɛ kɛ a se dan na walasa k’o lasigi Konowari kunna, min tun bɛ duguma ni ka tamacidaw bila a la ni kabilakow farafarali kɔnɔdunw ye.       
Kiri jaabi Giyomu sɔrɔ juguya la, min goya tɛ ku mɔgɔ fɛ, ye bugɔli kɛ kunun, ni Konowari Jamanatigi bilasirabaga kɔrɔ ɲangili ye kɔkiri la, ni san 30 kasolabila jan ye.   
Soro ka mɔgɔw ka kiri jukɔrɔla Konowari, Jamana min tɛgɛ ka magan walasa k’a faden falenbaliw nikaraba.  
Kɛrɛnkɛrɛnnen – Nin y’a san kelen ni kalo wɔɔrɔ ye, ni Konowari maaɲɛmɔgɔ Giyomu Kigibafori Soro jɛɲɔgɔnw an’a balimakɛw bɛ degun na fu Alasani Daramani Watara ka kasobonw kɔnɔ, k’a da a kan u y’u sen don ZEPEYƐSI tɔn maaɲɛmɔgɔ kunbɛnni na, desanburukalo tile 2019 a ka jamana kɔnɔ.   
Politiki sirafara dɔ bɛ ka firi Konowari kɔnɔ, josariyajamana ani perezidanfaga kirikow kɛcogo ɲumanw tigɛnsɔnya na.  
An ka hakilijigin kɛ a kow la.   
Giyomu  Kigibafori Soro n’a jɛɲɔgɔn minnu bɛ ɲɛnimaboli la kɛra mɔgɔw bisimilabaliw ye Konowari kɔnɔ Alasani Daramani Watara ka fanga bolo, k’a kɔrɔ kɛ k’u na kɛ ka fangadafiri dɔ labɛn ƐRIHASIDEPE kuntigi n’a masurunnamɔgɔ fɔlɔw juguya la.   
Fangadafiri kasɔrɔ mugu kelen si ma ci, bolokuru kelen si ma di, ani hali berekuru ta, kasɔrɔ mɔgɔ joginnen ma ye, wali su.  
Ayi, a ma kɛ fiyewu  !  
Jamana nkalon, ni e b’an kan.   
A b’i ko, Alasani Watara bɛ fɛ cogo bɛɛ la k’a jira diɲɛ ɲɛna ko Giyomu SORO, a kisibaga kɔrɔ ani kɛlɛ cɛfarin waati gonimanw kɔnɔ, tun bɛ k’a ɲini ka fangadaraki kɛ kasɔrɔ fangadarakilaw tɛ yen.    
Mugu cita bisigilen, min ɲiginnen don pewu.   
Walasa k’u ka jɛ jugu siri, Alasani Watara ye Anu Risari, Jamana lafasakiritigɛla, kɛ a baarakɛbolo ye, mɔgɔw bɛ min jira kodɔnna kulu caman kɔnɔ i n’a fɔ tɛgɛkɔnɔmɔgɔ.   
Soro ka mɔgɔw ka kiri.   
Yɛlɛko tilenbali min ye damatɛmɛko ye Konowarikaw ka kodɔn ma. Nin kiri, Giyomu SORO n’a teriw juguya la, ye kiri ye min ye damatɛmɛ ye.   
Damatɛmɛ ani diya si tɛ min na, a ɲɛ bɛɛ kan, Konowarika caman, lafiya, hadamadenya tilenni ani jamana bɛn bɛ minnu ni kan, bɛ k’o kuma fɔ o k’a fɔ.  
Giyomu SORO janfara ni k’a jogin a danbe la, ni mɔgɔ y’a ka ɲangili girinya filɛ ani politikiko min ka bon a kɔnɔ.  
Giyomu sɔrɔ tun ka kan ni nin latigɛ ye wa, ko a ye fɛn bɛɛ di Watara ma, tuma min na politiki tɛmɛsira tun bɛ ka dibi ani Abijan faamaso taasira falen balanw na ?  
Kasɔrɔ bɛɛ b’a dɔn ko politikikiriw ye Konowarikaw ka bɛn ani kelenya tiɲɛ ka caya, k’a ta walifasomara waati la ka n’a bila ɲinan san 2021 na.    
O la, kungɛlɛnya bɛ kow la.  
Particamanko seginni kɔfɛ, 1990 san, ko minnu ye nɔ bila Konowari la, olu ye kɛnɛ dayɛlɛ kokura politikikiri dɔw ye, minnu dimin kundama bonyara konowarikaw hakili ma.    
Mɔgɔw hakili b’a la wa, ko san 1992 feburuyekalo tile 18, Alasani Watara ka PEDESEYI – EREDEYA tun ye Loran ani Simoni Bagibo fili kaso la, ani fana konowari ngaradabagaw ka ɲɛmɔgɔ caman wɛrɛw, k’a kɔrɔ kɛ k’u ka fasodenya wulikajɔ tun ye fangadafiri ɲini ye ?
Jonni bɛna ɲinɛ tuguni, ko jama ka kalata tilennen laɲiniw kɔlɔlɔw, politiki fisamanciya bilali, de nana ni EREDEYERI ɲɛmɔgɔyakulu, Anriyɛti Jabate, Amadu Gɔn Kulibali an’u tɔw bɛ min na, bilali ye politikikaso la, san 90 ninnu laban na Konowari ?    
Wa tuma min na desanburukalo tile 24 san 1999 fagandafiri kɛra, a waati Konowari fanga ngaradabagaw ka ɲɛmɔgɔ caman ma kisilida ye a la wa, kannabilaw sahelikungo la, min tun falenna Beje ka fanga kɔnɔ, k’a ta san 1993 la ka se san 1999 ma ?   
San 2000 ka taa san 2011 politiki waleyaw, 2000 san sariyasunba sariyasen 35 fɔɲɔgɔnkɔ kɔfɛ, o b’an hakili jigin fana ni ka sinsin kɛ a kan ko kasɔrɔ Konowarikaw fan dɔ b’a ye k’ale sen bɔlen don politikikoɲɛw la fanga sigilen ka namaraw fɛ, bɛn tɛna lafasa ka ɲɛ mɔgɔ si ye.  
Nin kiri jaabi SORO n’a politikiteriw juguya la, kɔlɔlɔw bɛna se ka na ni kɛrɛdafɛ tiɲɛniw ye,  mɔgɔ ma sigi ni minnu ye, jamana basigi ani jɛkasigi kɛcogo ɲuman dafalen na ni jamana diinɛkow ani siyakow jɛrɛjɛkuluw bɛɛ ye.   
Isimayeli AYIDARA fɛ  ( Afiriki Gundolako ) -  ƐRƐNI kotigimuso b’a jate ko farikoloɲɛnajɛ ye « kɛnɛw dɔlakelen ye, yɔrɔ min na politiki man kan ka don ».   
K’a kɔdon a yɛrɛ ka kuma taliw la, waati dɔw la ntolatan kan.   
FARIKOLOƝƐNAJƐW.   
« Ne hakili la farikoloɲɛnajɛ ka kan ka bila politiki kɔkan », Marini Lepɛnni y’o tiɲɛtigiya Faransi Ɛntɛri ka kumagalamanin na, arabadon zuwɛnkalo tile 23.   
« Kɛnɛw dɔlakelen don, kɛrɛnkɛrɛnnenya la, yɔrɔ min na politiki man kan ka don, a tɛmɛna kuma fɛ ten.   
Sirabila don, mɔgɔ bɛ min ye kabini san damadɔ ». Dantigɛli min kɔdonnen don, i ko aw bɛ se k’a ye sanfɛ wideyo kɔnɔ cogo min, dantigɛliw la, Jamana Faraɲɔgɔnkan tɔn perezidanmuso sera ka minnu kɛ san kuuru-kaara senfɛ, kɛrɛnkɛrɛnnenya la Faransi ntolatantɔn ko la, a kɛtɔ ka farikoloɲɛnajɛ ni politiki don ɲɔgɔn na a ka kɔrɔfɔw kɔnɔ.   
I ko san 2010 na, tuma min a y’a jalatigɛ Zan – Zaki Burudɛn ɲɛkɔrɔ ƐRƐMISE kan, ko Bulamanw tun tɛ «  Faransi ja cogoya ye ». « Ne b’a jigiya ko ayi, ni wari ye, min bɛ sɔɔlɔ ka bɔ nin mɔgɔ ninnu na, nin wari miirina, min bɛ sɔrɔ nɔgɔya la, a tun bɛ k’o walanwalan. 
« U [ ntolatannaw, ɛnideyɛliyɛri } bɛ danbe minnu lase, olu tɛ Faransi danbew ye. » « Nin ntolatanna minnu tɛ Mariseyɛzi da ».  Walima san 2015, Erɔpu 1 kan.
A ɲininkalen Karimu Bɛnnizema kan Faransi ntolatantɔn kɔnɔ, a tun y’a hakilila di o la.  
« Ne hakili la Karimu Bɛnnizema tun man kan ka don a la abada », a tun y’o jateminɛ, a kɛtɔ ka lagosi fana kɛ « nin ntolatanna minnu tɛ Mariseyɛzi da, minnu b’u ka tigɛnsɔnya jira fasodenɲumanyako suguya bɛɛ la ». San 2020 desanburukalo la, PEYƐSIZE ani Isitanbulu Basakesehiri ntolatannaw ja, minnu y’u kunberekuruw da duguma Ligi dɛ sanpiyon ntolatan dɔ senfɛwalasa ka siyawoloma kɔn de ye Marini Lepɛnni « jɔrɔ ».   
« Ne ɲɛ bɛ taabolo la k’a ɲini ka na ni Lamerikɛn siyakɛlɛ ye Faransi, a tun y’o lagamu. 
Ne dun, ka siyako don hadamadenw cɛkow la, o ka go ne kojugu. 
Ne ye faransikamuso ye, wa o ka go ne ye kojugu ». Kɔsanin in na, ɲɔgɔnsɔsɔ wɛrɛw, janko minnu bɛ Pari ka ganselikan kan san 2024 Zezolɛnpikiw kama walima fɔlikɛla Yusufa sugandili Faransi ntolatantɔn fasa kama Ero la, olu fana ye ko dɔw lawuli ƐRƐNI perezidanmuso bolo.   
Tiɲɛ na, min ma deli abada ka “ farikoloɲɛnajɛ bila politiki kɔkan ”.    HuffPost fɛ.
Huffingtonpost.fr    I     Jumadon zuwɛn tile 18, Bamakɔ ɛsitadi maliyɛn y’i cooko ( 2 – 1 ) SEYƐSI Duguwalofila kunna, kupudimali tako 60nan ntolatan naani ( 1 / 4 ) senfɛ yanni laban cɛ. 
O cogo la, ɛsitadi maliyɛn bɛ ntolatan fila yanni laban cɛ walanba dafa an’a bɛna nɛgɛ kolonso ɲɔgɔn na ni Yeelen Olɛnpiki ye.  
Demifinali tɔkelen bɛna Binga ƐFISE ani IYƐSISE Kita bila ɲɔgɔn na.   
Kupudimali karidefinaliw ntolatan laban kofɔlen na, Bamakɔ ɛsitadi maliyɛn tun bɛ SEYƐSI Duguwolofila bisimila ɛsitadi Modibi Keyita la.   
Sigiɲɔgɔnya ɲɔgɔnkunbɛn, k’a da a kan ntolatantɔn fila tun ye filaninbin kɛ ( 1 – 1 ) fanbɛɛ fɛ taali ani seginni na ntolatansan 2020 - 2021 ligi 1 jamana ŋanayaɲini senfɛ .   
Nka nin ntolatan na, wajibi tun don ka sebaga sɔrɔ, bawo ntolatan kupudimali tako 60nan demifinaliw ɲɛfɛtaa sɔrɔli kunbɛn tun don.     
A ntolatan kunfɔlɔ la, a daminɛ tun farifagalen don, janko miniti 10 fɔlɔw. 
O kɔfɛ,  mɔgɔw bɛna kuruw jate dayɛlɛni ye ɛsitadi fɛ, sanga 12nan na, Seku Konate sababu la, Isiyaka Konate ka ntola dili dɔ la.   
K’a ta o waati de la ɛsitadi y’a fanga digi ntolatan kan, ni san sɔrɔli ye ntolatan kɔnɔ fo sɛngɛnnafiyɛnbɔ la, nka kasɔrɔ a ma falen lana walanba dulonnen na.   
Seginni kɔfɛ ka bɔ finibilasow kɔnɔ, ɛsitadi maliyɛn y’a ka kuru kɛ fila ye, a ka fangatigiya kɔnɔ, Seku Konate ka filanandon sab kabu la, miniti 48nan na.   
N’o sansɔrɔ ye kuru jate sira la, ɛsitadi ye SEYƐSIDE 7 ka dusu tali ɲinini bɛɛ latiɲɛ.  
O n’a ta bɛɛ, SEYƐSIDE 7 ye gunni kɛ ni ka penaliti sɔrɔ sanga 79nan na, min donna jalatigi Nuhun Kone fɛ, n’a ye Bamakɔ jɛmanw ka jɔkɔlɔsila bila ka taa ntola bilayɔrɔ fandɔ fɛ.   
O tun ye miniti 80nan ye.  
N’o nana ni dɔ bɔli ye kuru talen jate la SEYƐSIDE bolo ( 2 – 1 ).  
SEYƐSIDE 7 ka ɲininiw n’u ta bɛɛ ani sɛbɛnfuranin nɛrɛman min jirala ɛsitadi jɔkɔlɔsila, Jigi Jara, la miniti 82nan na, waatilatiɲɛ kosɔn, fo ka taa filekan laban fiyɛ walanba dulonnen tɛna falen.   
Kuru jate laban : 2 – 1 Bamakɔ ɛsitadi maliyɛn kanu na.
O cogo la, ɛsitadi maliyɛn bɛ ntolatanw fila yanni laban cɛ walanba dafa, w’a bɛna nɛgɛ kolonso ni Yeelen Olɛnpiki ye.    
Ntolatan fila yanni laban cɛ tɔkelen bɛna Binga ƐFISE ani IYƐSISE Kita bila ɲɔgɔn na.
Ntolatan kɔfɛ, degelikaramɔgɔ, Nuhumu Jane, bɛn’a fɔ k’a ka ntolatantɔn ye ɲɛfɛtaa sɔrɔ gɛlɛya kɔnɔ.   
K’ale tun b’a dɔn ko ntolatan tɛna nɔgɔya, ni ye ɛsitadi maliyɛn ni SEYƐSI Duguwolofila ɲɔgɔnsɔrɔw lajɛ jamana ŋanayaɲini ɲɔgɔnsɔrɔ la.  
O de kosɔn, a bɛn’a fɔ, u ɲɛna u yɛrɛ ma ka celu don joona, hali ni ntolatan labanyanfan na, ntolatannaw tun sɛgɛnna, ko min ka kan, bawo falenni si ma kɛ.    
A ka fɔ la, walasa a kana farati, a y’a sugandi ka to ni cɛ tan ni kelen ye, minnu y’a daminɛ, fɛn min ɲɛna ani fana k’a da a kan mɔgɔ caman tɛ ɛsitadi bolo.  
O gɛlɛya b’a kan halibi, degelikaramɔgɔ Jane ko ten.   
A kumatɔ demifinaliw kan, a bɛn’a fɔ ko ntolatantɔnw bɛɛ damakɛɲɛnen don, ko ntolatantɔn ncinin walima belebele tɛ yen ni dakun na.   
Binga ƐFISE ye sira min bɔ, a y’o fɔ,
b’a hakili jigin san min na IYƐSI Buguni ye kupudumali sebaaya sɔrɔ. 
yɔrɔ min na SEWOBE, ŋanaɲini filanan, ni ntolatatɔn bɛɛ la ɲuman tun b’a bolo, sen bɔra a la Bugunikaw fɛ.   
A ka fan na, Seku Sɛki a bɛ fɔ min ma Bako, SEYƐSI Duguwolofila degelikaramɔgɔ bɛn’a fɔ k’a ye ɛsitadi maliyɛn ka ntolatantɔn ɲumanba ye.  
Ko a kan n’a ka sebaaya ye, k’a da a kan kabini ɲɔgɔnsɔrɔ daminɛ na, a y’a ŋaniya jira.    
U m’a to an k’an ka ntolatan walanwalan, n’a ma kɛ ntolatan labanyanfan ye.   
U tun b’an bisi, o de kama ntola caman tilala an na ani o la an sera ka kuru kelen don penaliti la.   
O kɔfɛ, an ye kurudoncogo jɛlen dɔw sɔrɔ mɔɔnɔbɔ kɔnɔ,   
Degelikaramɔgɔ Sɛki y’o dantigɛ.   
A ka fɔ la, nin ntolatan in tun ye ntolatan gɛlɛn ye, bawo ɛsitadi ye ntolatantɔn ye kodɔn caman bɛ min na, k’a sanga ale ka ntolatantɔn ma, wa o de ye, a ka fɔ la, ɛsitadi ka sebaaya kun ye, SEYƐSIDE 7 kan.   
Safiyatu Kulibali fɛ  -  Kalanbulon labɛnnen o cakɛda bilali la sen kan taamasiyɛnni sɛbɛnw kalanni SEYISEBE la, zuwɛnkalo tile 29 ani 30 san 2021, bɛ kumafalenw ɲɛbila jira k’a jɛya sariya kɛnɛ kan a koɲɛ kan.   
A kumakolomafɔ la, mɔgɔ bɛ se k’a kalan TEDEYƐRI kɔnɔ, 
A bilali sen kan gɛrɛntɛw kofɔra.   
A yera k’a fɔ a sigili dulonnen don sariyasunba falenni na, k’a da a ka baara nataw kan, sariyasunba ye minnu di, sariyasunba lafasabulon min bilalen don hakililaɲini kalafili, jamana perezidansigi kalafili ani wasabulon depitew sigili kalafili jaabi labanw bɔli la.  Kalafiliw ɲɛnabɔli cakɛda sigili bɛ se ka kɛ kalafili sariya dama yɛlɛmani fɛ.     
Bawo, o sariya kelen de kɔnɔ, cakɛdaw jɔyɔrɔw cogoyaw fɔlen don, minnu bilalen don kalafiliw labɛnni, 
u waleyali an’u kɔlɔsili la.  
Nin gafe in kɔnɔ, an ka kuma bɛna se koɲɛ belebele dɔw ma, minnu, n’u faamuyara, bɛna to Cɛmancɛlafanga ka kalata jɛlenw labɛn waati kofɛlen kɔnɔ.  
Gɛlɛya jɔnjɔn min kɛlen don, o ye danaya dɔgɔya ye, min bɛ Fanga, a mana kɛ a fɛn o fɛn ye, politikimɔgɔw ani kalafililaw cɛ, k’o kɛ ka da sɔsɔliw kan, minnu bɛ kɛ waati bɛɛ, kalafiliw la. 
Danaya dɔgɔya  -  ƐMEYATEDE bɛ kumakoloma dɔw fɔ ka Kalataw ɲɛnabɔli cakɛda kelen pe sigili sɔsɔ, ni k’i hakili bɔ o danaya dɔgɔya kɔ.   
Nin waati gɛlɛya t’o cakɛda sigili ye ka tɛmɛ kalataw lɛbɛnni kan, minnu ka kan ka Cɛmancɛlafanga datugu. Awɔ walima ayi, mɔgɔba ka kɛ a baarada kunna, min bɛna bila ka kalafiliw labɛn, ( a tɔgɔ mana fɛn o fɛn ye ) bɛn bɛ kɛ min kan, mɔgɔba min tɛna sugandi Fanga sigilen fɛ.    
Bakuruba la, k’a bɛn yɛlɛmaw ma, kɔlɔsili fila jɔdaw ka bon.   
Cɛmancɛlafanga kuntaala ka kan ka to falenbali ye, o la, yɛlɛmaw ka kan ka kɛ ɲɛmɔgɔ yamaruyalenw fɛ.
O n’a ta bɛɛ sɔn kana kɛ ko bɛɛ ma ten, danw ka sigi yɛlɛmaw kɛnɛ na.   
ni waatibolodalen ye a ɲɛmɔgɔw bolo, ka Diɲɛmɔgɔ kɛ a seere ye ( SEDEYAWO, IYA, IYE, Diɲɛtɔnba ), DEYƐNI komagɛlɛyaliw kɛtɔla a  taasira sɛbɛn ye. Seginkanni ye kalanfɛɛrɛ ye, perezidansigi ani wasadenta kalafiliw labɛnni, ni baarada ye, min ɲɛmɔgɔya bɛ mɔgɔba dɔ walima kulu dɔ bolo, minnu bɛ ta kanbɛn kɔnɔ ka kɔn san 2022 marisi ɲɛ.      
Kɔlɔsilikɛcakɛda daɲɛ faralen SENI bisigilen kan, tɛna dɛmɛ kɛ jigifa la, cogo si la, hali a mana kɛ dɔɔnin ye,  kalafiliw la danaya bɛ kɛ minnu na, kasɔrɔ  danaya tɛ yen.      
A nafa ka bon, nin kalanbulon k’i ɲɛsin kow ma, minnu jɔda ka bon, n’o ye Waatilabaarada sigili ye ka wasadentaw ani perezidansigi kalataw labɛn.    
Kalataw ɲɛnabɔli baarada.   Zanwuyekalo tile 25, 26, ani 27  kalanbulonw kɛli ye ɲɛtaa belebele ye yɛlɛmaw taabolo bilali la sen kan, bawo komagɛlɛyali ɲɛnamaw kɛra a gafe saba kan. 
Utikalo tile 18 san 2005 sariya n°05 – 047 min bɛ tali kɛ politikitɔnw ka bɛnkansɛbɛn na ; Ɔkutɔburu tile 17 san 2016 sariya n° 2016 – O48, min falenna awirilikalo tile 23 san 2018 sariya n° 2018 – 014 fɛ, min bɛ tali kɛ kalafilisariya la ; Marisikalo tile 5 san 2002 sariya n°02 - 010 min bɛ tali kɛ sariyasunba kɔnɔko kan, min bɛ Wasabulon mɔgɔw hakɛ, u sigili cogoyaw, sigibaliya cogoyaw ani bɛnbaliya cogoyaw, u falenni cogow n’u sigiyɔrɔ lankolonyara, u ka donbolowari ani min bɛ wote latɛmɛni mɔgɔ wɛrɛ ma kɛcogoyaw dantigɛ.   
Kalafiliw ɲɛnabɔli cakɛda kelen pe sigili, Jamana Kumaɲɔgɔnya Bɛɛ sen bɛ min na ani kɔsala Sigikafɔw donw komagɛlɛyali dɔ segin kɛra o kan tuguni nin kalanbulon ninnu senfɛ ani jɔyɔrɔtigiyaw minnu sirilen don kalafiliw la latɛmɛni o cakɛda o ma.   
Jamana mara ani marakanmabɔli minisiriso ( ƐMEYATEDE ) taw,   Kalafiliw cidenkuluba ( DEZEYE ) taw, 
Jamana kalafili koɲɛnabɔjɛkulu kannabilalan ( SENI ) taw.   
Kalafilw ɲɛnabɔli cakɛda kelen pe labɛncogoyaw.  
Ka nin cakɛda bila sen kan, suguya caman bɛ se ka jateminɛ o la. 
Sira bɛɛ fɛ,  kalafiliw ɲɛnabɔli cakɛda kelen pe yɛrɛ-yɛrɛ ka kan ka labɛncogoyaw fara ɲɔgɔn kan, minnu ye ninnu ye : 
ka kɛ fɛn ye min bɛ kɛ yen kudayi ; ka jɔ a yɛrɛ kolo la ( nafoloko siratigɛ la ani sariyako siratigɛ la ) ; ka kɛ kelen pe ye ; ka kofɔ Sariyasunba kɔnɔ.  K’a da cɛmancɛlafanga kuntaala yɛrɛ surunya cogo kan, o la, sentanya la ka nin sarati bɛɛ fara ɲɔgɔn kan, nin waati surun kɔnɔ, anw hakili la a suguya fɛgɛnmani dɔ degun na kɛ ka dɔgɔya, ka kɛ fɛn ye, min bɛ se ka waleya ka tɛmɛ, bawo a ka nɔgɔn kosɛbɛ k’a bila sen kan, ni dɛmɛ kɛli ye ni minɛnw ani hadamadenw fan dɔw ye, minnu bɛ ƐMEYATEDE, DEZEYE, SENI  kɔnɔ. A baarada, min tɔgɔ bɛ da Jamana Kalafiliw Ɲɛnabɔli Ɲɛmɔgɔya ( AYƐNEZEYE ) bɛna kɛ cakɛda kelen pe ye, ani min fan bɛɛ donnen don ɲɔgɔn na ka ɲɛ, k’a bila Cɛmancɛlafanga kalafiliw labɛnni na.      
O cakɛda, kalafili sariya bɛna min kofɔ, bɛna, a waati fɔlɔ la, 
Kalafiliw cidenkuluba minɛnw ani hadamadenw ta, 
minnu bɛ yen kaban ( kɛnɛ kan, DEZEYE bɛ tunun ni ka kɛ Fɛɛrɛw Ɲɛmɔgɔyaso ye, AYƐNEZEYE kalafili baarakɛmansinkuraw an’a tɔgɔgafeba koɲɛ bɛ kɛ min bolo ).   
SENI baarakɛminɛ minnu bɛ yen jamanakuda ani sigidakunda, ani fana a baarakɛlakulu, minnu bɛ dɛmɛ kɛ.    
Jamana mara minisiriso baarakɛlakulu fan dɔ, min bɛ sɔrɔ.   
Sigidakunda, kalafiliw ɲɛnabɔli ɲɛmɔgɔya bɛna sigida SENI baarakɛlakulu ani minɛnw ta.  
Nafoloko siratigɛ la, Kalafiliw Ɲɛnabɔli Ɲɛmɔgɔya kura bɛna, baarakɛnafolo sɔrɔ, minnu dira DEZEYE, SENI ma ani ƐMEYATEDE ye baarakɛnafolo min bila kalafiliw labɛnni kama.       
ƐMEYATEDE kɔnɔmɔgɔw kɛcogoya.   Jamana Kalafiliw Ɲɛnabɔli Ɲɛmɔgɔya kuntigiya bɛna kɛ :   
Jamanakunda, Taafandili ani kɔlɔsili Jɛkulu mɔgɔ mugan ( 20 ) fɛ, kolatigɛli yamaruya bɛ minnu bolo, n’u bɛ ta  jamanakuntigisariya fɛ, k’u tila nin cogo la :  
Perezidan ( cɛ / muso) kelen ( 1 ) ; Perezidan dankan ( cɛ / muso ) kelen ( 1 ) ; Mɔgɔ tan ( 10 ), minnu bɛ ta politikitɔn fɛ ; Mɔgɔ fila ( 2 ), minnu bɛ ta Jɛrɛjɛkuluw ka tɔnw fɛ, n’u bɛ baara kɛ marakɛcogoɲuman ani kalafiliw kɔlɔsili la ; Mɔgɔ kelen ( 1 ), min bɛ ta diinɛjɛkuluw fɛ. 
Mɔgɔ kelen ( 1 ), min bɛ ta laadalaɲɛmɔgɔw fɛ. 
Mɔgɔ kelen ( 1 ), min bɛ ta Awokaw ka jɛkulu fɛ.  
Mɔgɔ kelen ( 1 ), min bɛ ta Hadamadenya Josariya Lafasali Tɔnw fɛ.  
Mɔgɔ kelen ( 1 ), min bɛ ta Musow ka Tɔnw Kolatilenjɛkulu ( KAFO ) fɛ. 
Mɔgɔ kelen ( 1 ), min bɛ ta Denmisɛnw ka Tɔnw fɛ 
Taafandili ani kɔlɔsili Jɛkulu bɛ AYƐNEZE ka baarakɛnafolo latigɛ. 
Nka kalafili waati kɔnɔ, politikitɔnw cɛbow walima cɛbo kannabilalenw, perezidansigi kalafili la, minnu nɔnabilalen tɛ Taafandili ani kɔlɔsili Jɛkulu kɔnɔ, b’u ka nɔnabila ta, yamaruya tɛ min bolo ka sen don kolatikɛliw la, k’a ta sɔnni ma cɛbɔyaw la, fo jaabi labanw dili la Sariyasunba Lafasabulon fɛ.     
Taafandili ani kɔlɔsili Jɛkulu kɔnɔmɔgɔw bɛna kɛ politikimɔgɔw, jɛrɛjɛkulu mɔgɔw ye, minnu bɛ ta u ka tɔnw fɛ. Perezidan ani perezidan dankan bɛ latɔmɔ u ka baaraɲɛdɔn an’u ka jogoɲumanya fɛ, wele bilalen kɔ cɛbɔya la.    
Mara forobabaarakɛla dɔw bɛ se ka wele k’u sen don ɲɔgɔnyew la, kasɔrɔ yamaruya t’u bolo k’u sen don kalatigɛliw la.  
AYƐNEZEYE Ɲɛmɔgɔyakulu  -  Ɲɔmɔgɔya bɛ mara ɲɛmɔgɔyakulu fɛ, baarakɛla jɔyɔrɔtigi kɔnɔntɔn ( 9 ), minnu bɛ bila yen kudayi, bɛ sigi min kɔnɔ, k’u ta u ka gafew fɛ ani baarakɛla minnu bolo b’a la, ( n’u bɛ bɔ SENI, DEZEYE ani ƐMEYATEDE la ka caya ).    
Ɲɛmɔgɔba ( muso ) kelen ( 1 ).   
Ɲɛmɔgɔba dankan (muso) kelen ( 1 ). 
Sekeretɛri Zenerali kelen ( 1 ), min bɛ dɛmɛ,  
Nafoloko ani minɛnko bolofaraba kuntigi kelen ( 1 ) fɛ ; kumalase bolofaraba kuntigi kelen ( 1 ) ; degelikalan bolofaraba kuntigi kelen (1 ) ; Fɛɛrɛko Ɲɛmɔgɔ kelen ( 1 ), min bɛ bila baarafɛɛrɛkuraw mansinw ani kalafili tɔgɔgafeba kunna ; Baaraw waleyali Ɲɛmɔgɔ kelen ( 1 ) ; Baarasariya ani kirikun Ɲɛmɔgɔ kelen ( 1 ).
Sekeretɛri zenerali ani ɲɛmɔgɔyaso naani ( 4 ) bɛna kɛ Ɲɛmɔgɔya kɔnɔ.   
Ninnu bɛ kɛ Sekeretɛri zenerali ka yɔrɔ kɔnɔ : 
Bolofara min bɛ nafolokow ani minɛnko kunna, Bolofara, min bɛ kumalase kunna, Baarakɛlaw ka kow bɛ bolofara min bolo, Bolofara, min bɛ degelikalan kunna.  
Fɛɛrɛ Ɲɛmɔgɔyaso, min bɛ baarafɛɛrɛkuraw mansinw ani fɛɛrɛkuraw mɔgɔlakodɔn tɔgɔgafeba kunna ( DEZEYE kɔrɔ ), min bɛ baarasariyaw sɛbɛnw ani kalafiliw kirikunw labɛnni kunna.       
Ɲɛmɔgɔya ka baarada bolobɔlen bolofaramisɛn kannabilalenw kama jamana tɔ kɔnɔ, min mɔgɔw tɛna kɛ tobagaw ye yen kudayi, minnu bɛna latɔmɔ sigida SENI baarakɛlaw cɛla, k’a da u ka kalafilikow koɲɛdɔnw kan, kalo saba ka kɔn kalafiliw ɲɛ, kalo naani kuntaala kama.    
Marabolokunda.    
Marabolo Kalafili Ɲɛmɔgɔya.   
Disitirikikunda.   
Disitiriki Kalafili Ɲɛmɔgɔya.   
Kubedakunda.  
Kubeda Kalafili Ɲɛmɔgɔya. 
Kominikunda.   
Komini Kalafili Ɲɛmɔgɔya.   
Lasigidensokunda walima Kɔnsila, ni mago jɔra o la.   
Lasigidenso walima Kɔnsila Kalafili Ɲɛmɔgɔya.                       Jamana Kalafiliw Ɲɛnabɔli Ɲɛmɔgɔya ka baaradaw ka ciw.    
Sekeretɛri zenerali ka yɔrɔ.   Ɲɛnabɔli Ɲɛmɔgɔya Ɲɛmɔgɔba ka fanga kɔnɔ, Sekeretɛri zenerali ka baara ye ka :     
Ka Sekeretɛri zenerali ka yɔrɔ labɛn ani k’a labaara ; ka Ɲɛmɔgɔya faciyɛnw mara. 
 Ka Ɲɛmɔgɔya mara kalafiliminɛnw ɲɛnabɔ.   
Ka gafelafɛn, minnu sirilen don kalafiliw la ani fana baarasariya la, sɔrɔ, k’u ɲɛnabɔ ani k’u lamara.   
Ka Ɲɛmɔgɔya cakɛda dɛmɛ ka baarakɛnafolo ɲɛbilabaara kɛ.   Sekeretɛri zenerali ka yɔrɔ ani baarada sugu caman labɛnni, u lataamali kɛcogoyaw, u ka ciw bɛ sigi Ɲɛmɔgɔya perezidan ka sariya fɛ, u ka jama bɛɛ ka sigikafɔ latigɛɲini kɔfɛ.    
Fɛɛrɛ Ɲɛmɔgɔyaso, min bɛ baarafɛɛrɛkuraw mansinw ani fɛɛrɛkuraw mɔgɔlakodɔn tɔgɔgafeba kunna ka ciw ye :
Ka baarafɛɛrɛkuraw mansinw dili kɛ a cakɛda ma, min bɛ ɲɛnabɔli la ani baarafɛɛrɛkuraw mansinw kɛcogoya lakanani.      
Fɛɛrɛkuraw mɔgɔlakodɔn kalafili tɔgɔgafeba dilanni, a ɲɛnabɔli, a  falenni an’a dafali.
Ka kalafili jama danni kɛ, yaasa ka fɛɛrɛkuraw mɔgɔlakodɔn kalafilitɔgɔgafeba bila sen kan.
Ka hakili to kalafili tɔgɔsɛbɛnw sɛbɛn dilanni kudayi la, min bɛ kɛ ni baarafɛɛrɛkuraw mansinw ye ani kalafili jama danni waleyali jigifa waati bɛɛ.  
Ka fɛɛrɛkuraw mɔgɔlakodɔn kalafili bugunatigɛsɛbɛnw dilan.  
Kalafilibonw ka jaabiw layɛlɛnni kɛcogoya labɛn k’a kɛ a tuma na an’a saratiwaatiw kɔnɔ.    
Waleyaliw ɲɛmɔgɔyaso.  Ale ka ci ye ka :   
Kalafili baarakɛjamakulu mara an’a sigili jamana dugukolo bɛɛ kan.   
Wotekɛbonw ɲɛnabɔ kalafiliw ɲɛ, u waati an’u kɔfɛ ; k’a sɛbɛnw wolomani ɲɛnabɔ, jaabiw ani PEWEw Lataa u taayɔrɔ.   
Laselisɛbɛnba dɔ kɛ kalafiliw kan. 
Baarasariya ani Kirikunw Ɲɛmɔgɔyaso bɛ baarasariya sɛbɛnw labɛn ni k’u labɔ kalafiliko la.   
Hakili to kalafili sariya waleyali la a ɲɛma ani paritiw  bɛnkansɛbɛn
Sɛgɛsɛgɛli kɛ, min ka kan, ni kirikun bɛ yen kalafili la.     
Bɛ latigɛli kɛ kow kan, minnu kɛra ka bila kirikun ɲɛfɛla la. Bɛ filiw latilen, minnu kɛra kɛnɛ kan.    
Karamɔgɔba Zozɛfu Kizɛribo tun b’a fɔ kalanko kunkan :
« Fo kalan tun ka bayɛlɛma, wa ka dɔ fara lakɔlisow hakɛ kan dama tɛ, ni k’a kɔnɔkow ani baaradaw labɛnw to cogo la, u bɛ minnu na sisan.   
Ka dɔ fara kalan tɛrɛn sennateliya kan, o ko tɛ kosɛbɛ, nka ka araye taafan falen ».  Karamɔgɔba Kizɛribo ka nin kuma fan dɔ bɛ wele bila an ma dakun fila la :  
NiNa ani kalafili tɔgɔgafeba sɛgɛsɛgɛli.
a)     NiNa dakun na.  Baarafɛɛrɛkura minɛnw sɛbɛnniw kɛcogoyaw siginidenw ni jatedenw 15 bɛ NiNa bugunatigɛsɛbɛn kɔnɔ.
Sɛbɛnniw kɛcogoyaw fɔlɔ saba, minnu ye jatedenw ye bɛ faamuya nin cogo in na.
A sɛbɛnni kɛcogo fɔlɔ ye 1 ye, cɛw kama ani 2 musow kama. Fila minnu bɛ tugu olu la bɛ kunnafoni di wolosan jateden laban fila kan. Nina kɛcogoyaw dɔnni ka kan ka kɛ politikikalan sugu dɔ ye, bawo a bɛna dɛmɛ kɛ, cogoya dɔ la, ka kalataw lajɛya.  
O cogo la, kalafili tɔgɔgafeba ye fɛɛrɛkuraw mɔgɔlakodɔn ta ye ani, min sirilen don Mara Danni na, min bɛ se ka dugulensɛbɛn jɔyɔrɔ fa ( RAWƐKI ).      
Yɔrɔ caman b’a la, minnu man ɲi, n’u sirilen bɛ NiNa na, minnu bɛ se ka kɛ yuruguyurugu bɔyɔrɔw ye.
b)     Fɛsɛfɛsɛli dakun na. San 2018, fɛsɛfɛsɛli ɲininen politikimɔgɔw fɛ, n’a nafolobɔ kɛra Faransɛkanfɔlaw ka tɔnba fɛ, o kɛra  2018 san awirilikalo la.     
O Fɛsɛfɛsɛli ye jaabiw di.   
Kalafilila tɔgɔsɛbɛnnen 8 000 462 ani wotekɛbon 23 401 ( Kɔnɔna na 7 547 562, kɔkanna na 452 800. 
Kɔnɔna wotekɛbon hakɛ 21 127, kɔkanna wotekɛbon hakɛ 1 178 ).   
Nin fɛsɛfɛsɛli n’a ta bɛɛ, tile tan ɲɔgɔnna ka kɔn kalataw ɲɛ, perezidan bɔta fadenkɛ y’a ka siga-siga fɔ kalafili danaya an’a jɛlenya kan. 
2020 san fɛsɛfɛsɛli ye nin jaabi ninnu di :    
Kalafilila tɔgɔsɛbɛnnen 7 663 464 ani wotekɛbon 22 147.   
Nin fɛsɛfɛsɛli, min kuntaala ma dɔwɛrɛ kɛ tile 7 kɔ, n’a ta bɛɛ, ( k’a ta feburuyekalo tile 19 na ka se 25 la, san 2021 ), tɔgɔgafeba sɔsɔra tuguni.     
Ka araye taafan falen, ka min bɛ yen sɛgɛsɛgɛ.   Karamɔgɔba Kizɛribo ka kuma fɔlen fan dɔ ka kan ka don jate la yan fana, Fɛsɛfɛsɛli Taamasiyɛnnisɛbɛnw ka kan ka falen pewu, bawo min bɛ yen, danaya tɛ se ka kɛ o la fiyewu.   
Sɔnbaliya, fɛn na min bɛ yen, ka tɛmɛ Taamasiyɛnnisɛbɛnw fɛ, minnu cogoyaw fɔra k’u jɛya ani Fɛsɛfɛsɛlikɛbagaw sugandili ( jamanakɔnɔmɔgɔw dama ), tun ka kan ka kɛ Fɛsɛfɛsɛli sigikan ye.   
Kalafili tɔgɔgafeba bɛ kɛ ni wotekɛyɔrɔ cogoya ye.   
Yaasa ka sɛgɛsɛgɛli nɔgɔya, jɔda b’a la a ka  sɛbɛn TEDEYƐRIw kɔnɔ, ko ka segin n’a ye woloyɔrɔ la.  
Tɔgɔw sɛbɛnko fila ani mɔgɔ fatulenw.   An hami ye ka se k’u bɔ a la pewu, tɔgɔw sɛbɛnko fila la ani ka se k’a jigin ka kɛ a dɔgɔyalenba ye, mɔgɔ fatulenw la.   Kalafili sariya. Kalafili sariya sariyasenw 29 ani 41 faamuyacogo gɛlɛya. Tɔgɔgafeba labɛnni kama, kalafili sariya faamuyacogo bɛ kɛ ka dɔ bɔ a la ni sinsinni ye ɔkutɔburukalo tile 17 san 2016 sariya n° 2016048 sariyasen 41 dama kan, min falenna awirilikalo tile 23 san 2018 sariya n° 2018 – 014 fɛ.    
O cogo la, sariyasen 41 bɛ tali kɛ kalafiliw tɔgɔsɛbɛn sɛbɛnw dilanni an’u falenni na ( Bolofara II ).   
A bɛ pereperelatigɛ kɛ cogoyaw kan, minnu na san kɔnɔ falenniw bɛ kɛ ani fana kalafiliw tɔgɔsɛbɛn sɛbɛnw datuguliw.   
Sariyasen 41.
Kalafiliw tɔgɔsɛbɛn sɛbɛnw ye falenfɛn ye san kɔnɔ, k’a ta san bɛɛ ɔkutɔburukalo tile 1ɔlɔ la ka se desanburukalo tile 31 na.   
San bɛɛ kɔnɔ, min bɛ tugu kalafili tɔgɔsɛbɛn sɛbɛnw datuguli la, kalafiliw bɛ kɛ ka da tɔgɔsɛbɛn sɛnbɛn falennen an’a lajɔlen kan desanburukalo tile 31.   
Kalafiliw tɔgɔsɛbɛn sɛbɛn kuraw bɛ se ka dilan fana, mara danni kura kɔfɛ, mara baarajɛkulu fɛ waati dilen ani taabolow dantigɛlenw cogoyaw kɔnɔ, minisiri ka latigɛlisɛbɛn fɛ, Jamana Mara bɛ min bolo.   
Ni mago jɔra a la, Jamana Mara bɛ minisiri min bolo bɛ se ka kalafiliw tɔgɔsɛbɛn sɛbɛnw falenni kɛrɛnkɛrɛnnen kofɔ, cogoya kelenw na i ko kalafiliw tɔgɔsɛbɛn sɛbɛnw dilanni kura la, mara danni dɔ kɔfɛ.   
Kalafiliw tɔgɔsɛbɛn sɛbɛnw, dilannen walima u falennen k’a bɛn nin sariyasen sirakun 3 ani 4 ma, bɛ labaara san min bɛ senna kalafiliw kama, fo ka se falenni nata ma.   
Ye kalatalaw ye, Mali fasodenw, cɛ ani muso, minnu si dɔgɔyalen bɛ san tan ni segin (18) bɔ, min b’a ka fasodenya ani politiki hakɛw diyabɔ, minnu tɛ bin kɔnnikow ɲɛsigilen kɔrɔ sariya fɛ walima minnu kofɔlen don kiritigɛla fɛ ani minnu tɔgɔ sɛbɛnnen don kalafili tɔgɔsɛbɛn sɛbɛn kɔnɔ. I ko mɔgɔ bɛ se k’a lakɔlɔsi, sarati fila bɛ yen, minnu kan ka lafa walasa ka kɛ kalatala ye.    
Ka kɛ kalafili tɔgɔsɛbɛn sɛbɛn kan.   Ka san tan ni segin (18 ) sɔrɔ, a dɔgɔyalen. Mɔgɔ bɛ se ka tɛmɛ san 18 kan, ni kana kɛ kalafilila ye, i ko mɔgɔ bɛ se ka sɔrɔ ka kɛ kalafilila bisigilen ye, o ye ko mara baarajɛkuluw ka baaraw kɔfɛ, ka kɛ kalafili tɔgɔsɛbɛn sɛbɛn kan, nka kana kɛ kalafili tɔgɔgafeba kan, bawo a ma  san 18 sɔrɔ wote don.    
2018 san awirilikalo sɛgɛsɛgɛli tun y’o majɛ da kɛnɛ kan nin cogo la   Min ye sariyasen 46 ko ye, Fasirijama Kura bɛ pereperelatigɛ di mɔgɔw kan, minnu tɔgɔw sɛbɛnnen bɛ sɔrɔ ten ( kasɔrɔ wuli ma kɛ a nɔfɛ ), kalafiliw tɔgɔsɛbɛn sɛbɛnw kan, hali ni sariyasen 29, min bɛ kalafili balikuya sigi san 18 na, a dɔgɔyalen, faamuyali gɛlɛn t’a to se ka kɛ sariyatigi ka ŋaniya fɔlen na ka hadamadenya gɛlɛya ɲɛnabɔ, min bɛ tali kɛ dɛsɛ kɔlɔsilenw la dugulensɛbɛnkunda. 
O cogo la, kalafili tɔgɔgafeba labɛnnen don ni kalafililaw 72% ye, wolotuma jate jɔnjɔn tɛ minnu bolo, ni wolotuma dira minnu ma dɛsɛ kɔnɔ, min sigilen don desanburukalo tile 31 na. Sɛgɛsɛgɛli ka o jate bɛ ladɔgɔyali kɛ, bawo a b’a majɛ siri wolotuma jate desanburukalo tile 31 na, mɔgɔw ye minnu wolotuma ye waati dɔ fan fɛ ye.    
A  bɛ mɔgɔw don jate la, wolotuma bɛ minnu na k’a kuntaala latɛmɛ, nka min, si ka ca ni san 17 ye wote don, nk’a ma san 18 sagon.   
Kuncɛli la, sariyasen 29 ka kan ka labato, o kɔrɔ ye wote hakɛ san 18 na a dɔgɔyalen,     sisan gafeba ka kan ka sɛnsɛn, mɔgɔ o mɔgɔ si ma san 18 tɛmɛ wote don man kan ka kɛ a kan, hali n’a ye kalafilila bisigilen ye tɔgɔsɛbɛn sɛbɛn kan, min talen don Mara baarajɛkulu fɛ.           
Dakunw dɔlakelen don, min na jaabiw namarali ka di.
Hali ni sariyasen 97 bɛ jaabiw sɔrɔlisɛbɛn dulonni wotebon dala pereperelatigɛ, jaabiw laseli ɲuman bɛ kɛ ni gɛlɛya ye.    
Kɔlɔsilikɛla caman b’a fɛ jaabiw dili ka kɛ wotebon ni wotebon.
Jaabiw bilali bɔlɔlɔ kan wotebon ni wotebon bɛ se na ni danaya dali ye kalafili kan.    Gɛlɛyaw sirilen kalafiligafeba jatigiya la.  Gafeba jatigiya kalifalen don Azetiki la, min ɲɛmɔgɔ sirilen don gɔfɛrɛnaman na ka tɛmɛ Sɔrɔ fɛɛrɛkura minisiriso fɛ, fɛn min bɛ bɛɛ damakɛɲɛni tiɲɛ ni ka lanɔgɔ lase kalafiliw jɛlenya an’u danayako ma.   
San 2018, mankan min wulila tɔgɔw seginseginniw na.     DEZEYE y’a hakililatigɛ k’a ye gafeba lase Azetiki la sariyalatilenna fɛ.    
A jatigiya man kan cogo si la ka kalifa Fanga baarada dɔ la, n’a kɔni y’a sɔrɔ ɲɛmɔgɔyakulu tɛ yen, politikitɔnw, kalafiliw ɲɛnabɔli baarada tɔgɔlamɔgɔ fɛɛrɛtigiw bɛ min kɔnɔ, ni gafeba ɲɔgɔnna dilanen kelen-kelen bɛ u bɛɛ bolo, walasa ka se k’a bɔɲɔgɔnfɛ sanga ni gafeba bilalen ye jatigila la. A ɲininen don yɛrɛ, walasa ka politikitɔn hakililatigɛ ko sugudili weleli ka kɛ ka jatigya kalifa cakɛda dɔ la dɔnniyaw bɛ min na siraw donɲɔgɔnna yiriwali la ani lakanali, fɛɛrɛ ɲɛmɔgɔyakulu ka jɔyɔrɔtigiya kɔnɔ, politikitɔnw ani kalafiliw ɲɛnabɔli baarada tɔgɔlamɔgɔw bɛ min kɔnɔ.     Kalata kɛcogo suguya.   Bɛɛ niyɔrɔbɔ kalafili kɛcogo suguya wasadenkalafiliw la.     
*  BAARAW WAATI JATESIGI DILANNI  * 
Zuwɛn tile 28.
Zuwɛn tile 30, san 2021. 
ƐMATEDE kalanbulon cakɛda kelen pe kalafiliw ɲɛnabɛli ani kalafili sariya kan.
Zuluyekalo tile 1ɔlɔ - zuluyekalo tile 15, san 2021.   
Kalafili sariya tali Minisiriw ka laadalaɲɔgɔnye la.  
Zuluye tile 15.
Zuluye tile 30, san 2021. 
Kalafili sariya tali SEYƐNITE la. 
Uti tile 1ɔlɔ.
Uti tile 15, san 2021.  
Wele bilali cɛbɔyaw la, AYƐNIZEYE ɲɔmɔgɔyaw la.  
Perezidan. 
Perezidan dankan.
Ɲɛmɔgɔyaba
Ɲɛmɔgɔya dankan.
Taafandili ani kɔlɔsili Ɲɛmɔgɔyakulu mɔgɔw tali.   
Utikalo tile 15.
Sɛtanburu tile 15. 
SEWOSE perezidan ani perezidan dankan ani AYƐNIZEYE DEZE ni DEZEYA latɔmɔni an’u sigili.    Kalafili gafeba fɛsɛfɛsɛli.
Sɛtanburu tile 15, san 2921.  
Nowanburukalo tile 15 san 2021 : AYƐNIZEYE sigili sen kan an’a bolofaramisɛnninw.   
Nowanburu tile 15, san 2021.
Zanwuye tile 15, san 2022.   
Perezidansigi ani wasadenta kalafiliw fila kɛli ɲɔgɔn fɛ.   Kalafiliw tɔgɔsɛbɛn sɛbɛnw labɛnni.
Kalafili bugunatigɛsɛbɛnw dili. 
Kalafiliw baarakɛlaw tali an’u ka degelikalan.
Kalafilibonw sigiyɔrɔ an’a kibaruya jɛnsɛnni.  
Kalafiliw sɛbɛnw dilanni.   
Kalafiliminɛn bilayɔrɔ .
Zanwuye tile 15 san 2022.
Feburuye tile 15 san 2022 : kalafili yɛrɛkofɔ baara.   
Feburuye tile  22, san 2022, kalafili tako 1ɔlɔ.   
Perezidansigi kalafili faralen depitesigi kalafili kan, k’u fila kɛ ɲɔgɔn fɛ ( tako kelen),     kalafili kɛcogoya sugu min bɛ bɛɛ ka niyɔrɔ bɔ, k’i niyɔrɔ di i ma depitekalafili la. 
Tɛmɛsira bɛɛ, dilanni ani sigili la sen kan, bɛna kalo wɔɔrɔ ta, k’a daminɛ zuluyekalo tile 1ɔlɔ .
ƐNIBE.
Bakuruba ani kɔnniw ye faserijama ta ye.    
Bamakɔ, zuwɛnkamo tile 28, san 2021   PARENA Ɲɛmɔgɔkuluba 
Mali la, kun caman na, npogotigiw ka ca, minnu bɛ kɔn ka don cɛko la ani ka kɛ musogana denbatigiw ye joona.   
Nin fasiri bisigilen kɔnɔ, Mariyamu bɛ npogotigi bisigilen dɔ ta lakale, a ye min tɔgɔ kɛ Sira ye.   
-maliweb.net  -  Sira, min si bɛ san 20 na, k’a da a ka sara n’a ka cɛɲɛ kan, ye « kɔnkiransinpogotigi »  yɛrɛ-yɛrɛ de ye, i ko a fɔli ka di mɔgɔ ye ka caya cogo min na, npogotigiw ma, cɛw bɛ minnu nɔfɛ kosɛbɛ.     
Jamanja, kolomamisɛn, farikolo jɛlen, i n’a fɔ burudamɛmuso, Sira tun bɛ mɔgɔw bila kuma na a yɛrɛ lan, tuma bɛɛ, denmisɛnw ka ɲɔgɔnlajɛyɔrɔw la.
Sira ka gɛlɛya ye min ye, o ye ko Ala ye hɛrɛ minnu kɛ a ye, a t’olu minɛcogo dɔn.    
A bɛ bɔ du min kɔnɔ, faantanya dɔɔnin bɛ yen, Siranin kɔnna ka don cɛko la. 
Kabini a san 16, a bɛ yaala la ni den kelen y’a bolo, min fa ma dɔn.
San naani o kɔ, a ye kɔnɔ ta kokura.
N ka cɛɲɛ ye jagokun ye. Cɛw ka ca kafoɲɔgɔnya bɛ minnu ni nin denin cɛ, kasɔrɔ a se t’a la waati caman.    
A fa ntanyara kabini a ncinin.
A ba b’ale n’a balimakɛw ladon ni ŋɔmifeere ye, (sɔgɔma o sɔgɔma, so daba la, a ( ? ) donna min kɔnɔ, kasɔrɔ a ma di a ma, yann’a tigi ka na ka bɔ tunga na).   
A ba tun bɛ finiko fana kɛ tile tɔ kɔnɔ.  
Walasa ka n magow dilan, n ye n yɛrɛ bila cɛw bolo, ka n ka cɛɲɛ yɛlɛma k’a kɛ jagokun ye, musomisɛnnin, min nimisalen don a donni na joona cɛko la kasɔrɔ a ɲɛdɔn si t’a la, y’o nimisakuma fɔ.   
A san 16, tuma min a lajɔra siɲɛ fɔlɔ la, fo ka se kalo saba la, a tun t’a dɔn fiweyu fɛn min tun bɛ senna, hali ni tiɲɛ don k’a terimuso dɔw tun b’a dalakɔrɔbɔ.   
Ne tun tɛ n ka laadaw ye, nka n tun tɛ fɔɔnɔ, ɲɛnɛmini tun tɛ n minɛ, wa falen minnu tun bɛ ka kɛ n farikolo la, ne tun b’a filɛ u ka kan, a y’o ɲɛfɔ, yann’a ka sɔn a ma. 
Ne dun tun lajɔlen don den na, fa tɛ min na. Kafoɲɔgɔnya tɛmɛna a ni cɛ minnu cɛ, a kalo saba tɛmɛnen na, olu si ma sɔn ka jɔ a kɔrɔ.  
Musogana ni den fila.  Nin cɛmanin ncinin wololen kɔ, tiɲɛ don ko Sira tun ye ŋaniya ta k’a ka diɲɛnatigɛ kɛcogo falen,  a ko kɛcogo kelen seginna ka daminɛ joona, k’a da dɔ farali la musakaw kan ani faantanya.    
Kabako, u bɛɛ b’a fɔ ko n cɛ ka ɲi ani k’u b’a fɛ an ka kɛ ɲɔgɔn bolo, nka u si t’a fɛ ka n ɲini furu la, Sira y’o jateminɛ ni nimisa ye, yann’a k’a yɛrɛ lasɔn.
U b’a fɛ dɔrɔn ka jɛ n fɛ.
San 20 na, a y’a ka kɔnɔbara filanan ta.  
Nin sen, a ye bolonkɔni jɔ mɔgɔ min na k’o y’a tigi ye, o banna a faya la pewu, hali n’a y’a sɔrɔ a jɛra npogotiginin fɛ siɲɛ caman. 
Ne tɛ se ka jɔ npogotigi den faya kɔrɔ, a ko n na ten, min bɛ jɛ ni cɛ bɛɛ ye, Sira y’o labɔ, a kunkolo minɛnen a tɛgɛ fila ni ɲɔgɔn cɛ. 
Kuma tun t’a la nin sen, n ka den filanan bange fa tɛ min na, a y’o burun ka bɔ a da ni kumakan gɛlɛn ye.   
A y’a ŋaniya ka damakasi kɛ kɔnɔbaratigi bisigilen juguya la. 
Polisiso la, Ahamadu, min si bɛ san 40 na, kɔnɔbara tigiya dira ale ma k’a kɔrɔ kɛ ko a jɔra a la ko kafoɲɔgɔnya tɛmɛna a ni denin cɛ, waati bɛɛ kɔnɔ, min na kɔnɔbara sɔrɔla.   
O bɛɛ la, a banna cɔ ka n furu, i n’a fɔ a tun ka di n ye cogo min, Sira y’o pereperelatigɛ.   
O la, n kɛra musogana ni den fila ye. 
Mariyamu [ i ]  -  Sira ani Ahamadu tɔgɔw ye tɔgɔw ye, minnu tɛ tiɲɛ ye, n’u tara nin faserikɛbaga(muso) fɛ.   
A bɔɲɔgɔnma bɛɛ ye bɛnsenma ye.   
Jamana bandari bɛ finifana na Kidali gɔfɛrɛnɛri ka yɔrɔ kunna, nin y’a fɔlɔ ye kabini san 9.   
Ŋaniya jiralen don fan dɔ ani tɔkelendɔ fɛ ka taa ɲɛ Alize bɛnkansɛbɛn bilali la sen kan.   
SEYƐSIYA ka lɛrɛ damadɔ ɲɔgɔnye bɔra ni jaabi ɲumanw ye, Mali jɛɲɔgɔn dunan, minnu tun bɛ yen, ka fɔ la.     
Mali jamana bandari bɛ finifana na Kidali gɔfɛrɛnɛri ka yɔrɔ kunna, nin y’a siɲɛ fɔlɔ ye kabini san 9.   
Taamasiyɛn kologɛlɛn.  
Cɛmancɛlafanga perezidan, Ba Ndawo, ja cookolen fana don yen.   
Sɔsɔli t’a la, banbaganci kɔrɔw, minnu kɔni ye Kidali tigiw ye halibi, ye ŋaniyajira kɛ.  
Dɔwɛrɛw bɛna kɛ, ni bɛɛ y’a ka kɛta kɛ, olu y’o tiɲɛtigiya.    
 Dusukun na, waso, majigin, fasodenyako don, k’a ye jamana darapo yɛlɛnna ni ka finifana Kidali.
Kolonɛli Fode Maliki Sisoko, Kidali gɔfɛrɛnɛri kura, y’o jateminɛ.    
Ɲɔgɔnkunbɛn senfɛ, jɛɲɔgɔnw ka tanuniw ma ban Mali cɛmancɛlafanga ɲɛmɔgɔw yɔrɔ.  
Hakilila kura b’olu bolo.    
Minisima tɔgɔlamɔgɔ min bɛ Mali la y’o dantigɛ.   
Mahamati Salehe Annatifu bolo, ni jamana bandari bɛ finifana Kidali kunna kokura, a tɔgɔdiya bɛ segin Mali cɛmancɛlafanga ɲɛmɔgɔ kuraw de ma, minnu ye danaya seereyaw yɛrɛ-yɛrɛ de di kɛlɛkɛla kɔrɔw ma.
Minisima tɔgɔlamɔgɔ ye jaabi tɔw fɔ ka tugu ɲɔgɔn na, minnu sɔrɔla ɲɔgɔnye in senfɛ.   
An kumana sɔrɔdasikulu faralen ɲɔgɔn kan kokura nani kan Kidali, min bɛn’a ka baara kɛ sɔɔni, a bɛ yan min kama.
An kumana fana banbaganciya kɔrɔ kɛlɛdenkuluw kan, minnu bɛ ka Kidali lakana, n’u ka kan ka yɛlɛma dɔɔnin-dɔɔnin ka kɛ sigida polisi ye, Mali jamana ka baara la.   
Da sera DEDEYƐRI ( Maramafɛnbila - bɔli kɛlɛkɛlakuluw la – sendonni kura ) gɛlɛya ŋɔniman fana ma.
Mali bɛnɲini minisiri, Kolonɛli Isimayɛli Wage, y’a da kɛnɛ kan ko sisan, a ka ca Mali keɲeka marabolo kɛlɛkɛla kɔrɔ mɔgɔ 400 ye, minnu bɛ degelikalan na walasa ka don, n’a waati sera, Mali kɛlɛbolow  kɔnɔ, minnu faralen don ɲɔgɔn kan kokura.   
Hadamadenya magoɲa baaradaw seginni Kidali kuma fana fɔra.  
Dugu bilalendon dibi la, ji saniman tɛ yen, furakɛli tɛ yen.
Walasa ka kow cogo falen Minisima ye ŋaniya ta ka dolariwari miliyon kelen da tabali kan.  
Kunnafonisun :    https //www.rfi.fr/fr/afirique   A makɔnɔna ka mɛɛn ani k’a bali siɲɛ caman, Alize bɛnkansɛbɛn kɔlɔsili baarajɛkulu ka ɲɔgɔnye ( SEYƐSIYA ) fɔlɔ, min bisigilen don k’a bɛ Mali bɔ gɛlɛya kɔnɔ, laban kɛra Kidali.    
Mali bandari min bɛ finifana kokura Kidali marabolo gɔfɛrɛnɛri ka yɔrɔ kunna.   
Dugu tɔgɔ dalen a ko la, min ye jamana gɔfɛrɛnaman minisiri 6 ka nani sɔrɔ.  
Minisima kuntigi, min bɛ foli kɛ bɛn tɛmɛsira bɔli la kirin na, baarakɛbagaw ni ɲɔgɔn cɛkow la.    
Azawadi jɛkuluw ka faraɲɔgɔnkantɔn ( SEMA ) ɲɛmɔgɔ dɔ, min ye nɛfɛtaaba kofɔ kow kɛcogo la min ka kan, kasɔrɔ Faransi Kɔkankow minisiri ye taamasiyɛn ɲuman ye a la.   
Kɛnɛ kan, Alize bɛnkansɛbɛn kɔlɔsili baarajɛkulu ( SEYƐSIYA ) ka ɲɔgɔnye, min kɛra alamisa feburuyekalo tile 11 san 2021, ye Mali gɛlɛya ɲɔgɔnsɔrɔbagaw tila bɛɛ bila nisɔndiya la.   
Jiginni, siga t’a la, min ko ka gɛlɛn, nka jigifa bɛ min kɔnɔ, k’a da a kan, a bɛ ɲini ka san 6 ɲɔgɔnna bɔ, o de makɔnɔna yaasa ka Malidenw, minnu ye badenw ani fadenjuguw ye, bila k’u sigi tabali kelen dafɛ, ka jate boli siratasɛbɛn kan, min ŋaanina ni ka bolonɔbila bɛɛ ka jɛn kɔnɔ Alizeri faaba la san 2015.     
Cidenkulu, min nana ka bɔ Bamakɔ ani min kɔnɔ minisiri hakɛ tun man dɔgɔn ni 6 ye, tun ɲɛmɔgɔya bɛ Kolonɛli Isimayeli Wage, Cɛmancɛlafanga gɔfɛrɛnaman ka Jamana Bɛnɲini minisiri, bolo.  
Mɔgɔ bɛ se ka dɔɔnin min fɔ, 
o ye ko k’a bɔ kɛɲɛka dugu banbaganci, min ye Mali gɛlɛya fɔɲɔgɔnkɔkɛbagaw bisimila, taamasiyɛn na,   
Jɔda kɛra nin ɲɔgɔnye in na, k’a da a kan kɔlɔsikɛlaw tila bɛɛ bɛnna a kan ko Alize Bɛnkansɛbɛn, min dɛsɛlen don ka waleya kabini a bolonɔbila la, jirala i ko gɛlɛya bɔli sira Mali la, ani fana, i ko nsana b’a fɔ cogo min, 
taama bɛɛ la jamanjan bɛ daminɛ ni paraɲɛ fɔlɔ ye.   
Kabini SEYƐSIYA ɲɔgɔnye laban min tiɲɛna, sɛtanburu san 2019 na, k’a kunw kɛ jamanako gɛlɛman dɔw ye, 
ji caman tɛmɛna Bamakɔ babiliw jukɔrɔ, ka taa, u tɛmɛtɔ, ni Ibarahima Bubakari Keyita ka fanga ye.     
Cɛmancɛlafanga gɔfɛrɛnaman, min hami ye ka falen kɛ gɔfɛrɛnaman tɛmɛnenw ka komatarafabaliya la, nɔkun koɲɛ kan, min ka kan ka di Alize Bɛnkansɛbɛn ninnu ma.   
O siratigɛ la, Kolonɛli Mazɔri Isimayeli Wage, Mali Jamana Bɛnɲini minisiri, tɛgɛlankolon ma na Kidali.    
A ye Maramafɛnbila - bɔli kɛlɛdenkuluw la – sendonni kura ( DEDEYƐRI ) kofɔ, min tun na kɛ Azawadi jɛkuluw kɛlɛkɛla kɔrɔ caman kunkan.   
Ɲɔgɔnkunbɛn, gɔfɛrɛnaman ka cidenkuluba ka taama dugujɛ.   Mɔgɔ bɛ se k’i nisɔndiya ni Kidali ɲɔgɔnye kɛli ye, min bɛ jira i ko jɔda bɛ dakun min na, bɛn seginni sira kan malidenw ni ɲɔgɔn cɛ, ka jigi da a kan k’o bɛna se ka yɛrɛminɛ kogo kari, min ye kow tiɲɛ tuma dɔw la, waati tɛmɛnen kɔnɔ.   
Ɲɔgɔnsɔrɔw, kɛlɛkɛlaw ni ɲɔgɔn cɛ siratasɛbɛn dafɛ.   
A mana kɛ min ye, ni nin kumalasigi fɔlɔw ye, mɔgɔ bɛ se k’i yɛrɛ ɲininka, ni sisan kɔni taa bɛ ka kɛ kɛlɛ kunforiyɔrɔ la, min ye Mali yɛlɛma k’a kɛ kɛlɛkɛyɔrɔ yɛrɛ-yɛrɛ ye, kabini a bilala jihadi fiɲɛbasuuru cɛmancɛ la.  
O de ye juguman bɛɛ ye, mɔgɔ bɛ se ka min kisi an ka jamana ma, janko jamaw ma, minnu bɛ ɲanibagoro la, u minɛnen mugu caman ni ɲɔgɔn cɛ, kasɔrɔ u t’a dɔn tiɲɛnin na,
u k’u yɛrɛ bila lakanabaga min bolo.   
A ka jate ko Kidali ɲɔgɔnkunbɛn in bɛ ka kɛ gɔfɛrɛnaman ka cidenkuluba dɔ ka taama dugujɛ, zanwuye tɛmɛnen laban na, Kidali, yɔrɔ min mɛɛnna ka tigɛ Bamakɔ fangaɲɛmɔgɔw la.  
A bɛ ka kɛ fana waati kɔnɔ, min na bɛnkansɛbɛnw bɛ ka bolonɛbila yɔrɔw ɲɛfɛ jamana dugukolo kan, sigida jamajɛkuluw cɛ, minnu bɛ fɔɲɔgɔnkɔw la, n’a bɛɛ laban ani min taamasiyɛn ka bon a bɛɛ ta ye, tolen bɛ tuguni min bɛ Fulaw ani Dɔgɔnɔw cɛ ye, sigida siyaw ka ɲɔgɔnsamasamaniw madali hami na, o min bɛ na dɔ fara lakana ferekecogo kan, min tiɲɛnen don.    
Laban na, Kidali ɲɔgɔye in kɛra tile damadɔ ZESƐNKI  ( Z5 ) Saheli ka ɲɔgɔnyeba ɲɛ, Njamena, nin ntɛnɛ feburuyekalo tile 15, ani yɔrɔ min jatigɛwale kɛlɛli koɲɛ kɛra kumafalen kun belebele ye tuguni, Saheli ani Sahara furancɛw faamaw an’u jɛɲɔgɔn faransika cɛ, min bɛ kunnasiri kɔnɔ ani min ka surun dɛsɛ la, fo k’a kɛ Pari bɛ ka fɛɛrɛ kura ɲini a ko minɛcogo la.   
O bɛ ye taamasiyɛnw ye, minnu ye Kidali ɲɔgɔnyekɛlaw lasɔn, n’a y’a sɔrɔ a tun ma kɛ kaban,
ko a ka kan bɛɛ ka jɛ ka bɛn tabadagaba min, Mali ka hɛrɛ bɛɛ la belebele kama. 
Yɛrɛkow ani fɛmɔgɔkow jateminɛniw ka kan ka bila Alize siratasɛbɛn waleyali jɔnjɔn an’a labatoli kama. O bɛɛ kɔ, kasɔrɔ nin ɲɔgɔnye kɔnɔko lakodɔnnenw tɛ yen, kɔlɔsilɛkɛlaw b’a lase ko DEDEYƐRI kura bɔlen kɔ yen, SEYƐSIYA tun na kɛ ka kuma Kidali dugu sigikan kan ani Fanga cɛmabɔli an’a kanmabɔli kologɛlɛyali koɲɛw.  
A mana kɛ a min ye, SEYƐSIYA ka nin ɲɔgɔnye fɔlɔ ye gɔngɔnwuli daminɛ yɛyɛ-yɛrɛ de, ka bɔ Alize bɛnkansɛbɛn na, min, n’a tun nana kɛlɛ jɔli yakubaya Azawadi jɛkuluw ani Mali jamana fanga cɛ, n’o bɛna a to o ka se k’a hakili bɛɛ da jatigɛwalekɛlaw ka kuluw kɛlɛli kan.    
O koɲɛ na, zanwuyekalo tile 24 waatikelenbinkanniw Bukesi ani Mondoro sɔrɔdasidagaw kan, b’a jira ko halibi tiɲɛni sebagaya bɛ Silamɛya Jamana Sahara belebele kɔnɔ ( EYIZEYƐSI ) ani Silamɛya ni Silamɛw kɔkɔrɔdonkulu ( ZESIMU ) na.   
O la, ni gɔngɔnwuli ka bɔ Alize Bɛnkansɛbɛn na bɛ se k’a bali FAMAW ka bila kɛlɛ la kɛlɛdaga fila la, o tuma gɔngɔnwuli ka kɛ yɛrɛ de, nka hakili ka to banbaganciw ka laɲini damatɛmɛnenw na Mali tilali la walima sɔsɔli la, diinɛw bɛɛ yamaruyali la ani k’u ni fanga bɔ ɲɔgɔn na.    
Nin ko ninnu bilali ɲɛkɔrɔ de tɛ Bamakɔ ladimin ka se a dan na wa ani k’o bɔ a la, ka kɛ Mali jigiwaro banbaliw kun ye lakana siratigɛ la ?      
O la, Azawadi jɛkuluw bɛna ji kɛ u ka dulɔ la wa ani ka Bamakɔ politiki taabolo kura ta walasa ka bɛn kuntaala jan sigi ni Mali jamana fanga ye ?     
Mɔgɔ bɛ makɔnɔni kɛ k’o filɛ  !   
Bɔda bɛ ka sɔrɔ wa ?   
San 9 ɲɔgɔsamasama kɔfɛ, jatigɛwalekɛlaw ka marifakisɛw fiyɛkan cuncunnen kɔrɔ, sɛgɛn bɛ ka ye dakun bɛɛ la jamaw cɛla.   
O de kosɔn fo jigi ka da a kan ko nin Kidali ɲɔgɔnye Alize bɛn bɛnkansɛbɛn dafɛ, min bɛ ye, sira caman fɛ, i ko fura sɔrɔlen Mali bana na, bɛna dɔwɛrɛw wele.   
Bawo,  bi, ka tɛmɛ waati bɛɛ kan, kumaɲɔgɔnya dɔrɔn de bɛ se ka Mali bɔ gɛlɛya kɔnɔdun kɔnɔ, a bɛ ka tɛmɛ min kɔnɔ kabini san tan hakɛ. 
Fanga minnu bɛ ɲɔgɔn na, n’u bɛ ɲini ka tila u ka dugukolow dansigili la, ni woroduguyanfan fanba matarafalen ye Bamakɔ fɛ, kɛɲɛka minɛnen kosɛbɛ kulu marifatigiw fɛ, ani cɛmancɛ, ɲɔgɔnsamasama, min bɛ ka walankata jatigɛwalekɛlaw fɛ. 
Nka o kumaɲɔgɔnya bɛ tiɲɛtigiya fɛ ani fana kɔnɔnanjɛya bɛnɲiniw na, ni an b’a fɛ ka dan sigi « tango» dɔn  na, min kɛra bɛnkan in bilali sen kan dɔnsen ye fo yan, ani k’a kɛli gɛlɛya.    
O ye k’a fɔ ni waati sera sa yɛrɛkow ani fɛmɔgɔkow ka bila, Alize siratasɛbɛn waleyali jɔnjɔn an’a batoli la.  
Wa mɔgɔ si, ka tɛmɛ Malidenw yɛrɛw kan, tɛna se ka so furakɛcogo kɛ banabagatɔ Mali la, walasa ka se k’a wuli ka bɔ a ka farafaraliw bolo.    
Walasa k’o kɛ, fo tuguni,
Kidali ɲɔgɔnkunbɛn, min fan ɲuman tɛ ka ye kɔlɔsilikɛla dɔw fɛ kɛnɛ kan, kana kɛ sisi kɛli ye ɲɛw na, min dabɔra ka mɔgɔw lafili, ka tɛmɛ ŋaniya jɔnjɔn kan ka taa ɲɛfɛ bɛn ɲini na.   
A mana kɛ min ye, san 2019 ɲɔgɔnye ɲinini min ma se ka kɛ, tɛmɛnen kɔ, mɔgɔ bɛ se k’i yɛrɛ ɲininka, cogo la min ka kan, ni nin sen in na fana, kow laban tɛna taa munumununi sira fɛ, fo ka bɛnkan in waleyali, min bisigilen don k’a ka kan k’an ka jamana bɔ sira gerenen kan, bila ka taa tuguni waati kuntaala la, mɔgɔ tɛ min setuma dɔn. 
Waati latiɲɛ don, ani cogo dɔ la, yɛrɛdiyabɔ, Mali tɛ se k’a yɛrɛ bila min na.   
Zan Piyɛri Zamisi  -  Mali jamana farikoloɲɛnajɛw tɔnw ani faraɲɔgɔnkankuluw perezidanw ka perezidan bɛ lasiranni kɛ ani ka lasiranni kɛ kosɛbɛ jamana kɔnɔ ani diɲɛ kɔnɔ, a ka ɲɛtaa sugu caman fɛ diɲɛ cakɛdaw kɔnɔ an’a ka jaabi sɔrɔlenw ani seko kɛlenw jamana farikoloɲɛnajɛ tɔnw ni faraɲɔgɔnkankuluw kanu na.   
O yɔrɔ la, mɔgɔ bɛ juguya janfa sugu bɛɛ ye cɛ nin kɔ, mɔgɔ juguw ani keleyabagatɔw dɔgɔlen fɛ dibi la.   
Nk’a ka go Habibu Sisoko lagosibagaw la, u ka kan k’a dɔn kɛnɛ kan ko dakan ye fɛn min kɛ, u ka kan k’o ku, bawo o ye Ala ka latigɛ ye.    
Nsana ka fɔ la, kunfɛko tɛ farikoloɲɛnajɛ la, ko bɛɛ bɛ labɛn, walima cogoyaw bɛ dilan walasa ka kɛ a la, ( o ) bɛ bɛn a ɲɛma Habibu la, min y’a yɛrɛ jira kabini a ncinin ni zido kɛli ye.   
Mali ɲana zido la ani min sen donna Mɔsuku Zezolɛnpikiw la, san 1980, an’a ka bolobɔ kɔfɛ, Habibu Sisoko donna joona Mali zido tɔn na, ni jɔyɔrɔ sugu caman fali ye yann’a ka kɛ perezidan ye.   
San 2000, a dɔnnen a ka farikoloɲɛnajɛw ani olɛnpikiw danbɛw kanu an’u bonya kama, a waati perezidan denmisɛn ye Mali jamana olɛnpikiko ani farikoloɲɛnajɛ ɲɛmɔgɔyakulu jɔyɔrɔtigiya girinman karafe minɛni kalifalen ye a la.     
K’a ta o waati la, Ɲarela woloden m’a dabila k’a nɔ ɲuman ni teliman bila o Mali farikoloɲɛnajɛ sannacakɛda la, n’o kɛli ye sebagayatigi ye ani bɛɛ ɲɛbɔlen don min fɛ bi.    
O yɔrɔ la, a ka siɲɛ caman sigili kuraw  san 2004, 2008, 2012, 2016, 2020 tɛ balannakow ye, n’o y’a ka jaabiw ani sebagaw seereya ye, jamana farikoloɲɛnajɛw tɔnw ani federasɔnw kanu na, minnu y’a tɔndenw ye, n’olu jɔra a kan k’u ka kɔkɔrɔdon wulibali kɛ perezidan Sisoko ye a ka Mali jamana olɛnpikiko ni farikoloɲɛnajɛ ɲɛmɔgɔyakulu marakɛcogo ɲuman ani lafɛrɛlen kama.    
O cogo la, sɔn kɛra magan minnu ma olɛnpikiko ɲɛmɔgɔyakulu marali la, min ye dagayɔrɔ sɔrɔ ani ka taabolow bila sen kan jatebɔli la, baarakɛlaw ka kow ɲɛnabɔli ani marakɛcogo ka bɛn diɲɛ olɛnpikiko ɲɛmɔgɔyakulu ka baarabolodaliw ma.     
Ka tɛmɛ o kan, o taabolow yakubayara ani k’u lakodɔn jamana federasɔn tɔn 23 bɛɛlajɛlen fɛ, laadalalajɛrɛba senfɛ, min kɛra feburuyekalo tile 5, san 2019.   
Bi, siga si t’a la, fɛn sɔrɔlenw marakɛcogo ɲuman na min sigira, k’a kɛ … fɛ.  Walasa ka cogoya ɲumanw hakililatigɛ olɛnpiki jɛkulu ɲɛmɔgɔw ye, mobilibolila saba, dɛmɛbaga saba ani baarabon sekeretɛri fila bɛ baara la jɛkulu ka baara kɛtaw lataamako ɲuman kama.   
K’a jate ko nin mɔgɔw bɛɛ, minnu bilala baara la, tɔgɔw sɛbɛnna bi IYƐNIPEYƐSI la ani AMO, wa u bɛ sara sɔrɔ ani farankanwariw ni nafa yɛrɛw.     
Habibu Sisoko n’a ka baarajɛkulu ye fɛn jɔnjɔnw ye ani bolo bɛ da minnu kan, bawo federasɔn bɛɛ ka jɔyɔrɔtigiya bilala sanfɛ ni waleyali ani bolodiɲɔnma latɛmɛni ye ni kunnafoniw dili ye ɲɛmɔgɔw ni ɲɔgɔn cɛ.   
Ni  bi, jamana federasɔn caman ye   
jaabi ɲumanw sɔrɔ ani farikoloɲɛnajɛ sebagaya, minnu bɛ dusu don mɔgɔ la, a sababu ye Habibu Sisoko sɔnna magan ani yɛrɛdi minnu ma senkɔrɔmadonnaw kɔrɔ, n’olu ye Muwe Afirika Malitɛli ani PEYƐMI – Mali, ni 85% ye nafolow la, minnu dira u ma.    
Ani fana, federasɔn tɔnw ɲɛmɔgɔw ma ban degelikalanw sɔrɔli la, farikoloɲɛnajɛ ɲɛmɔgɔyabaara kan.   
Degelikaramɔgɔw, 
dɔgɔtɔrɔw ani kolotugulaw taara jamana jɛkulu ka kalan na ntolatannaw ani farifonilaw ka bana ni joginniw sugu caman kan. Walasa tuma bɛɛ ka federasɔn tɔnw ɲɛmɔgɔw ani farifonilaw bilasira u ka farikoloɲɛnajɛ sannayɛlɛn kama, perezidan Sisoko n’a ka baarajɛkulu ye kare saba bila u ka bolo kan fankelenyanfan jamanaw taama kama jamanaw ni ɲɔgɔn cɛ ɲɔgɔnkunbɛnw senfɛ.    
Ni fɔlɔ, olɛnpiki jɛkulu mara tun dɔnnen tɛ federasɔn tɔnw fɛ, n’a tun bɛ munumunu a perezidan kelen pe n’a baarakɛɲɔgɔnw dafɛ, o t’a kɛcogo ye ni Habibu Sisoko nani ye, wa k’a seereya di, olɛnpiki jɛkulu ye baarakɛbirow sugu caman sɔrɔ (perezidan ka biro, sekeretɛri zenerali ka biro, jɛkulu ɲɛmɔgɔ ka biro, kunnafoni bolofara biro ).   
jatebɔli min bɛ kɛ ni jatebɔla bolobɔlen ye a kama.   
Baarataabolo gafe bɛ yen.   
Ka ɲɛsin Mali jamana olɛnpikiko ani farikoloɲɛnajɛ ɲɛmɔgɔyakulu ka nin labɛn ɲuman in ma, fankelenyanfan jamana caman nana faamuya ta Habibu Sisoko ta in na, a’ ye hakɛtɔ, Mali ta in na.    
Ka ɲɛsin nin sebagayaw sɔrɔlen bɛɛ ma jamana kɔnɔ ani ka ɲɛsin cɛ ma, min ye olɛnpiki ani farikoloɲɛnajɛ tɔn danbew kɔ, foyi tun tɛ se ka Habibu Sisoko ka ɲɛtaa bali diɲɛ olɛnpikikow ani farikoloɲɛnajɛw cakɛdaw kɔnɔ.   
O de la, mɔgɔw bɛ min wele, bi, ko Mali jamana farikoloɲɛnajɛw tɔnw ani federasɔnw « disiki diri » ( hakili ), y’a yɛrɛ ye ka sigi kokura ZONI DE ( II ) AKENOWA perezidanya la, san naani saratiwaati kura kama.   
A bɛ fana farikoloɲajɛ ɲɛnajɛkɛta kura dɔ nani ju la Mali kɔnɔ, min tɔgɔ ye « Tɛkibali ».
Wa zuwɛn laban tile 3, a ka kalatalajɛrɛba senfɛ Bidapɛsiti ( Hɔngiri faaba ), Habibu Sisoko taara kokura k’a kɛ diɲɛ zido federasɔn koɲɛnabɔ ɲɛmɔgɔyakulu ( FIZE ) mɔgɔ ye.   
Janfa, Mali farikoloɲɛnajɛ nankamaden juguya la, o tiɲɛna !    
Habibu Sisoko ka tɔgɔtigiya o ladiyali laban o la, min sɔrɔla a ka maganw ani yɛrɛdi kɛlen bɛɛ fɛ jamana ani hali diɲɛ farikoloɲɛjɛ kosɔn, de ye tɔɔrɔ lase, tiɲɛ yɛrɛ la, a lagosibagaw ma, dusukunjuguya bɛ minnu na, u dogolen dibi la.  
O la, o fɔlɔmɔgɔ fugariw ye janfa kolokolo ka perezidan Sisoko jalaki ni warilajɛya ye Senegali waribonw la ni SENTIFU laselisɛbɛn kɔrɔ dɔ ye. 
Nk’a ka go u la, u tun ɲinɛna ko nin laselisɛbɛn tun ɲɛɲinina ni k’a bila Mali kiri fɛ, ani o cogo la, ka mɔgɔ lajɛya min bɛ jaabiw ni sebaga sɔrɔlenw ju la Mali jamana farikoloɲɛnajɛw tɔnw ani ferderasɔnw fɛ.   
Nka n’u tun b’a dɔn ko Habibu Sisoko furadama banna ka se a ka nafa sɔrɔtaw ma, minnu bɛ sariya kɔnɔ Mali jamana olɛnpikiko ani farikoloɲɛnajɛ ɲɛmɔgɔyakulu la.   
ko a cɛ in tɛ misikinɛ ye ( Habibu ye Mali jamana gɔfɛrɛnamanbaarakɛla ye ani mɔgɔ min y’a ba ciyɛn ta, min tun ye baanaba ye ).   
ko sɔn kɛlen don a ka tilennenya an’a ka misalitigiya ye jamana farikoloɲɛnajɛw tɔnw ani federasɔnw bɛ fɛ.   
o keleyabagatɔw, minnu kumunenbaw don ani ka juguya kɛ u dusukun na, tun tɛna u yɛrɛ kɛ yɛlɛkofɛnw ye abada tuguni halibi.   
Nk’a lagosibagaw ka kan ka min dɔn, o ye ko ale de tile la, federasɔnw, minnu y’a tɔndenw ye, jɔyɔrɔtigi caman sigira diɲɛ cakɛdaw kɔnɔ, ka bɛn u kelenkelenna ka ɲɛnajɛkɛtaw ma, i n’a fɔ Abuduli Wahabu Zorome ( Ɛsikirimu ), Mmu Keyita Aminata Sangare ( farilafoni ), denmisɛnw ani farikoloɲɛnajɛw minisiri kɔrɔ, Hamani Ɲangi, Fibamɔni perezidanya la.     
O ye k’a fɔ, o la, mɔgɔ b’a faamu k’o tɛ aladɔnbaliw diyanyeko ye, a tun bɛ minnu kɔnɔ u y’u ka laɲini lasɔrɔ ka tɛmɛ nin nkalontigɛ ani mɔgɔlafili baaraw fɛ, farikoloɲɛnajɛ ɲɛmɔgɔ in juguya la, min ka ɲi ani min b’a ka baara dɔn, n’o ye Habibu Sisoko ye.   
U bɛ ka siga tuguni cɛ in ka se la, an’a ka baarajɛkulu, ka Mali farikoloɲɛnajɛ kirisoba dakan ɲumanw ɲɛminɛ k’a to a kɔnɔ.      
Sadu Bokumu  -  A bolonɔbilalen zuwɛnkalo tile 20 san 2015 perezidan Ibarahima Bubakari Keyita fɛ, bɛn bɛnkansɛbɛn, min tun ka kan ka waleya tile bi naani ( 40 ) kɔnɔ, waati y’o minɛ ni san duuru ( 5 ) ye.     
Sariyasen 68 b’a kɔnɔ, ani kumalase caman, ani minnu bɛ taa ni ɲɔgɔn ye.    
Alize bɛnkansɛbɛn, min bɛ wele bɛn bɛnkansɛbɛn, waleyali gɛlɛya, b’a ɲɛfɔli sɔrɔ fanga jira la ɲɔgɔn na, min ye zenerali Musa Tarawore ni Mali lakɔlidenmisɛnw ani sannakalandenw ka jamana kelenyatɔn ( INƐMU ) bila ɲɔgɔn na, n’a ɲɛmɔgɔ Abuduli Karimu Kamara nikarabara ( marisikalo tile 17, san 1980 ) Kanpara kasobonw kɔnɔ, zenerali ka kojugukɛlaw fɛ.   
Yɛrɛmahɔrɔnya fa nikarabali, san 1976, ye fasojama ka sirili bɛɛ jira ka sin a ka ɲumankɛla la.   
Afiriki, perezidan fasoden ɲuman damadɔ, minnu man ca, ye diyanye karaba u ka fasojama bolo : Modibo Keyita, Nkuwama Nkuruma, Patirisi Lumunba, Baritelemi Boganda, Tomasi Sankara.    
U nikarabara fangadafiriw senfɛ, minnu kɛra faransafiriki fɛ walima walifasorama tɔgɔ la, barajuru min bɛ Afiriki ani Erɔpu siri ɲɔgɔn na.   
O Afiriki fasajamaw ( Mali, Gana, Kongo Bɛlizi, Santarafiriki, Burikina Faso ) bɛ se ka yafa, nka u tɛ ɲinɛ.   
O la, mɔgɔ bɛ dusukunw ka banni Faransi la politiki faamuya, n’o bɛ ka bonya ka taa a fɛ Afiriki, ka tɛmɛ denmisɛnw ka tɔnw fɛ : « Ya an na mari » Senegali, « Balɛ Situwayɛn » Burikina Faso, « Yiriba kɔrɔ », Faso Kanu » Mali la.    
Laban na, Bɛn bɛnkansɛbɛn waleyali gɛlɛya bɛ ka bɔ baarakɛlakuluw kɛcogoya la, min ma ɲi.   
Bawo, jamana faciyɛn sonyabagaw de ye bɛnkɛnsɛbɛn, min bɛ jamana tilali ɲini, lafasabagaw ye.   
Aw b’a fɛ cogo di fasodenɲumanw ka sɔn fɛn na, sɔn tɛ se ka kɛ min na ?   
Manden fasojamaw fɛ, sonyali ye kojugubakɛ ye yafa tɛ kɛ min ma abada.    
Jamana ka sagotigiya lajɛrɛba bɛna se ka juruw kunw kɛ ka ɲɔgɔn sɔrɔ Malidenw ni ɲɔgɔn cɛ, bawo ji caman bolila babili jukɔrɔ : jamana baaradaw ani cakɛdaw dajili, jamana faciyɛn feereli da su la, nafoloko jogojuguya dantɛmɛ ani miliyaritigiw, min y’a nɔfɛko ye, dugukoloko, balo ni saya bɛ bɔ min na, Mali sanu, kɔkancakɛdaw ka bila la, sɔrɔdasiw ka minɛnw sanni. 
Kumalasuruya la, jamana fɛsɛfɛsɛli demokarasi waleyali san bi saba kɔfɛ, ka kan.
Mun tolen don Mali la ?   
Yiriwali jumɛn ? 
Jɔnni ye ?   
Munna ?   
Ka mun kɛ ? 
Jɔn ye mun kɛ ?
N’o ma kɛ, an tɛ ta yɔrɔ si.   
Malidenw sɛgɛnna bɛnkanfanga san bi saba kɔnɔ : forow bɔsilen sɛnɛkɛlaw la, bagangɛnyɔrɔw cɛlen ka yen, kinw cilen, diɲɛnatigɛ gɛlɛya, ani mun wɛrɛ ?
A maralen sɔrɔdasikulu fɛ, min ye Modibo Keyita bɔ fanga la diyagoya la, nowanburu tile 19, san 1968, n’o fatura kaso la kabini o waati, kɛcogya la min tolen don gundo la, Mali tɛ sɔrɔdasifanga ye tuguni a sira jɔnjɔn fɛ.       
I k’u bɔɲɔgɔnko caman Afiriki farafinna, Mali sɔrɔdasifangatigiw m’a dabila san laban ninnu kɔnɔ ka lahidubaw ta siwiliw seginni na fanga la.     
Zuwɛnkalo tile 2, san 1974, Sariyasunba kura, min dabɔra fangadarakilaw tun ye min dulon fanlenni kama, yɛrɛ tara hakililaɲiniwote fɛ.    
Wa, mɔgɔ tan ni duuru (15 ) gɔfɛrɛnaman min sigira, zuwɛn tile 28, san 1979, Musa Tarawore sigili kɔfɛ jamana perezidanya la, zuwɛn tile 19, dɔwɔrɔ tun t’o kɔnɔ, k’a bɔ a yɛrɛ la, min ye lakana jɔyɔrɔ bila a yɛrɛ ɲɛ, sɔrɔdasi fila kɔ.    
Jamana min fɔra Sudan kɔrɔ kɔ, n’a kɛra Faransi ka Afiriki tilebinyanfan faraɲɔgɔnkankulu dugukolow dɔlakelen ( AWOYƐFU ) ye, walifasomara waati la, Mali ye diɲɛ tariku waati kɔrɔ dakun filanan masabajama dawulaman ciyɛntabaga fana ye, a y’a tɔgɔ ta min fɛ.     
Fo jateminɛ kɛ kosɛbɛ nin bɔnna sira fila la, ni mɔgɔ bɛ fɛ ka faamuya sɔrɔ bi Mali ka kow cogoya tiɲɛ kan politiki, sɔrɔ hadamadenya ani seko ni dɔnko sira fɛ.   
O kun kelenw kama, a tɛ ɲɛ fana fo hakili ka bila ka taa perezidan kɔrɔ Modibo Keyita ka mɔgɔbaya la, min kɛra Afiriki farafinna faransɛkanfɔla ɲɛmɔgɔw, minnu man ca, dɔlakelen ye diɲɛ yankan taabolo bɛ min na.    
Sahelijamana, min datugulen don farafinna gun cɛma, min balilen don bɔda bɛɛ la ka taa kɔgɔji la, Mali bɛ sigicogo la dugukolo kan, min man fisa a ka sɔrɔ,      
seko ni dɔnko ani politiki yiriwaliko ma,   a sigilen don arabuw ni burudamɛw ka yɔrɔ ani Afiriki farafinw ka yɔrɔ tuguda la, o de bɛ gɛlɛya dɔw ferekecogo ɲɛfɔ, Bamakɔ sɔrɔdasikulu tun bilalen don min kɔnɔ ani taasira dɔw, Musa Tarawore, kɛlen Jamana kannabilali sɔrɔdasiw ka ɲɛmɔgɔyakulu (SEYƐMUYƐLƐNI) perezidan ye, gɔfɛrɛnaman perezidan ani Jamankuntigi, sɛtanburukalo tile 19 san 1969, bɛ fɛ ka minnu di Mali kɔkanna politiki ma.    
Kɛcogoyaw kunbalan caman minnu y’a taw ye, Mali ye kuraw fara a kan, nowanburukalo tile 19 san 1968 fangadaraki kɔfɛ, min nana ni sɔrɔdasifanga sigili ye.   
Tiɲɛ dɔn, o siratigɛ laban na, Mali ɲɛmɔgɔyajɛkulu yɔrɔ ka jan ka kɛ a damanata ye, k’a da a kan jamana naani, wolonwula cɛla dancɛ bɛ minnu ni Mali cɛ, sɔrɔdasifangaw b’olu fana na sira jɔnjɔn fɛ, walima fanga minnu bɔra fangadaraki kɔnɔ : Muritani, Alizeri,  Nizɛri, Hotiwolata ( sisan Burikina Faso ).
Nka Mali la, i n’a fɔ Ecopi walima Gana, jama ka murutili kɔfɛ de sɔrɔdasikulu ye fanga minɛ, k’a kɔdon min kɛra, waati wɛrɛw la, Zayiri walima Nizeriya, misali la.
O ko cogoya la, ɲɛmɔgɔyaw sigicogow bɛɛ tiɲɛna, k’a kɔdon ko la min bɛ kɛ, ni mɔgɔ min bilala fanga kunna ye, tiɲɛ na, jalatigi ye, min ye bɛɛ la kɔrɔlen ye, jala bɛɛ sannada la, i ko a kɛra cogo min na Hotiwolota.    
Sira wɛrɛ fɛ, gɔfɛrɛnaman min ka ɲi t’a yɛrɛ bila bɛɛ ka sɔnni taabolo kan, sɔrɔdasikuluw bɛ sigi min kan.     
K’a fara SEYƐMUYƐLƐNI ka sew dɔgɔyaw kan, a ka kan u bolo cogo min na u ka bɛn a kan diyagoya la u ni ɲɔgɔn cɛ, yann’u ka latigɛli fɛn o fɛn ta jɔda bɛ min na, ( o ) bɛ SEYƐMUYƐLƐNI  gɔfɛrɛnaman ka baaraɲɛdɔnbaliya ɲɛfɔ.
K’u to gɛlɛyabaw la, don bɛɛ kow ɲɛnabɔli la ni wasa ye, nowanburukalo tile 19 san 1968 fangadarafilaw tɛ sira kan ka se ka kɛcogo sɔrɔ perezidan kɔrɔ, Modibo Keyita, ka laɲiniw la ka sin Afiriki jɛrɛli ma.    
Dusu tun b’o min na k’a ka jamana sankɔrɔta k’a kundama kɛ Afiriki jamana fangatigiba ye, o tun jɔyɔrɔ ka ɲi ka masaba, Sunjatan Keyita, ka tariku ciyɛn dumanba ta, ka tɛmɛ jalatigiw kan, minnu y’a wuli ka bɔ yen.   
O de bɛ kalafilijama ka farifagaba ɲɛfɔ, min ye falatɔ ye Modibo Keyita la, i ko Gana kalafilijama ye fala ye Kawame Nkuruma na.    
A tɔ ye seginni minnu bɛ se ka kɛ ye, n’u bɛ ka pereperelatigɛ ka taa a fɛ, sisan, siwilifanga la. 
Cɛmancɛkalandenw ani sannakalandenw ka wulikajɔ ani ɲangili kologɛlɛn min binna Bamakɔ ani Segu, mɔgɔ muritilenw kan san 1979 – 1980, dɔ farali nafoloko gɛlɛyaw kan, minnu sɔrɔla zenerali Tarawore fɛ, kɔni b’a da hakili la ko fanga tun fiɲɛ bɔra tiɲɛ na.     
Mali : Fasojama kelen – Kuntilenna kelen – Ŋaniya kelen.    
O kɔrɔ ye, an faralen ɲɔgɔn kan, an bɛna sebagaya sɔrɔ.   
Safunɛ KUNBA   -   Cɛ furulen dɔ, min ye Bamakɔkuraka ye, sara ka to musoko tannifila la ni taafebolobaarakɛla dɔ ye, Toguna minkɛyɔrɔ la, min bɛ Kalanban–kura, Bamako disiriki komini duurunan ( V ) na.   
Ko don lakalew bɛ ka caya min kan Kalaban-kura, Bamakɔ disiriki komini 5nan kɔnɔ.     
Saya ye cɛ furulen don sɔrɔ k’a to musoko la ni Benɛnka npogotigi bɛndiyakɛla dɔ ye, ntɛnɛndon zuwɛnkalo tile 28 , Toguna minkɛyɔrɔ la, min yɔrɔ man jan polisi arɔndiseman 11nan na.    
Don na dugujɛ kunnafonidisɛbɛn Lepeyi, min y’a kunnafoni lase, k’a fɔ la, T M tɔgɔ bɔra a bara karidon zuwɛn tile 27 su ka taa ntɛnɛndon tile 28 na, ka taa minkɛyɔrɔ Toguna na, k’a ɲini k(a nege da.     
Toguna na, a te jɛɲɔgɔnya sara  Benɛnkamuso taafebolobaarakɛla dɔ ye, a donna ni min ye bon dɔ kɔnɔ, jantɛlɛ dɔ kama.    
Yɛrɛdiyabɔ ani farifoni min wolola balawu la.   
K’a da a kan, musoko tannifila de la cɛ ni binna sɔgɔma nɛgɛkanɲɛ 3 waatiw la.        
A kɛra dabaliban ani kɔnɔnafili ye.
U ladɔnniyalen minkɛyɔrɔ ɲɛmɔgɔw fɛ, arɔndiseman 11nan polisiw ni dɔgɔtɔrɔ min bɛ su sɛgɛsɛgɛ taara a yɔrɔ la, yaasa k’a fatuli jateminɛ. 
Banbagatɔ tun ka bugunatigɛsɛbɛn b’a kun ani bolokɔnɔfɔni dɔ.    
Fanga kɔlɔsilikɛbagaw kɛlen kɔ ka fure lataa lapitani Gaburiyɛli Ture sumaraso la, u ye banbagatɔ somɔgɔw kunnafoni.    
Nin waati in na, a ka gɛlɛn mɔgɔ k’i dantigɛ a fatuli kun jɔnjɔnw kan, k’a da a kan a sababuw tolen bɛ dibi bɛ.    
Dɔgɔtɔrɔw ka farimɔmɔ de bɛna se sɛbɛ la k’a ka saya kunw dantigɛ.    
O n’a ta bɛɛ, 
A taafebolobaarakɛla lamɛnna arɔdiseman 11nan polisiw fɛ, minnu  b’a ɲini ka caman dɔn a ko kan.      
A ko ɲɛmisɛnni si ma poyi fɔlɔ, w’a koɲɛ tolen bɛ basigi kɔlɔsilikɛlaw bolo.   
Abudarahamani Sisoko  /  Maliweb.net    Kasɔrɔ perezidansigi kalafili ka kan ka kɛ, n’a bɔra a sira fɛ, feburuyekalo san 2022 la, mɔgɔba caman bisigilen don ka kɛ cɛbɔ ye.    
O ye minisiriɲɛmɔgɔ kɔrɔ Bubu Sise ta ye, min donna nin dɔgɔkun laban na IYƐRIDE la, Mali politikitɔn jɔdatigi dɔ.    
Bubu Sise lamini surun bɛ k’a sɛmɛntiya k’a donna Faraɲɔgɔnkan, perezidanfanga ani bɛnkanfanga kama ( IYƐRIDE ) la, k’a da a kan a n’o pariti jɛlen don bɛn ani tilennenya hakilila la, o min ɲɛmɔgɔ Sumayila Sise fatura salon.   
Nka ni minisiriɲɛmɔgɔ kɔrɔ y’a ka doniw jigin a jɛkulu kɔnɔ, min bɛ diɲɛ kannabilatigilamɔgɔw ka tɔn kɔnɔ, a kun ye fana ko politiki hakilila dɔw b’a la.   
Feburuyekalo san 2022 laban na, n’a bɔra a sira fɛ, Mali perezidansigi kalafiliw bɛna kɛ. 
An ka kunnafoniw ka fɔ la, a bɛ k’i labɛn o fɛ.    
O tuma, fo kalafili baarakɛminɛn ka kɛ a bolo.   
kasɔrɔ, IYƐRIDE sariyaw jɛlen don a kan.   
Walasa ka kɛ a pariti ka cɛbɔ ye perezidansigi kalafili la, fo i ka kɛ tɔnden ye a dugumada jɛkulu dɔ la.   
O kɛra.   
Bubu Sise ka kan sisan, k’a ka sebagaya jira ka se ka pariti bolofaraw bɛɛ fara ɲɔgɔn kan a tɔgɔ dafɛ.   
A fɛɛrɛ ɲuman bɛɛ b’a bolo.   
A kɔkɔrɔdonbagaw la, parti mɔgɔ kologɛlɛn dɔw b’a la.   
Nka dɔwɛrɛw ka kan lasɔn, wa o jɔyɔrɔ bɛna bonya.  
Perezidan kɔrɔ Ibarahima Bubakari Keyita ka minisiriɲɛmɔgɔ kɔrɔ, Bubu Sise tun jalakira, nin y’a kalo damadɔ, ni janfa ye cɛmancɛlafanga juguya la.
Kiri y’a lajɛya pewu a koɲɛ na.      
Damakasisɛbɛn ladonna jumadon mɛkalo tile 28, Kati kiritikɛso la.   
U kɛtɔ ka nin damakasisɛbɛn ladon, Koman Kulibali ani Kalilu Jara somɔgɔw y’a jate ko « BEYƐRI kuntigi ye fanga kɛ ani kojubakɛw kokɛcogow walasa k’u fila bila ka jɔ u jalaki la ani u ni Dawuda Yatara cɛla ko ».   
O kɔfɛ, u y’a dantigɛ ko « kokɛcogo min kɛra BEYƐRI kuntigi fɛ ye kɔlɔlɔ belebelew lase Koman Kulibali ma, min kɛra kulusijalalagosibagatɔ ye, ni k’a ɲi kelen kari, k’a sen kelen kari ani k’a sɔni dɔw bɔgɔti ».    
Ɲankataw, walasa dɔrɔn ka jɔ kojugubakɛ la, u ma min kɛ.  
Bokumu Abuduli Momini / maliweb,net    Ɲɔgɔn bugɔ kɔfɛ rapudɔnkilidala « Lefu » ani « Gasipi » cɛ, bɔlɔn kɔnɔ sigida arajoso dɔ da la, samedi mɛkalo laban tile 1ɔlɔ, komini 4nan TEZEYI jamanalafasakiritigɛla ka laɲini na, Arɔndiseman 14nan cɛdenw ye rapudɔnkilidala Mamadu Gasama a bɛ fɔ min ma « Gasipi » minɛ ka kasodonsɛbɛn da a kan, « forobabasigi duuruli » kosɔn.
A ta fan na, rapudɔnkilidala « Lefu » y’a sugandi ka tunun banakɔ, fo ka se nin don, taratadon zuwɛnkalo tile 8 ma, n’a saalola a dogoyɔrɔ ɲaga kɔnɔ Sanankɔrɔba, arɔndiseman 14nan nɔbɔlaŋanaw fɛ, yann’a ka bila ka taa kasobon na, a dugujɛ, arabadon zuwɛnkalo tile 9.     
I ko dakan ka ɲagarilabɔ, o don kelen de la a fadenkɛ Gasipi ye waatilakannabilali sɔrɔ.   
Nin rapudɔnkilidala fila ka minɛni kɛra u ka kɛlɛ kɔfɛ, min ja tara, kɛnyɛrɛye arajo Joliba da la, Gasipi tun bɛ ka taa yɔrɔ min na, arajolakuma dɔ la, ( ja ) min na mɔgɔ tun bɛ se ka dalamankan ye Gasipi ani Lefu cɛ, waati min kuma fɔra fɔlɔ ma filanan fɛ ( min sigilen don a ka bolifɛn sanfɛ ).      
A dalamankan na, mɔgɔ tun bɛ se ka neni juguw mɛn ka bɔ faden fila da ( Gasipi ani Lefu ) an’u jɛɲɔgɔnw.   
K’o kɛ a widewo kelen kɔnɔ, min bilala bɔlɔlɔ kan kɔfɛ.   
O cogo la, kasɔrɔ a ma waati bila ka tɛmɛ, Komini 4nan jamanalafasakiritigɛla Ture y’a laɲini Arɔndiseman 14nan polisiɲɛmɔgɔ fɛ a k’a mɔgɔ kofɔlenw minɛ.   
Sɛgɛsɛgɛliw dayɛlɛnen kɔ, Gaspi kɛra fɔlɔ ye ka datugu.    
O kibaruya jɛnsɛnnen, « Lefu » bolila.   
Min ye mɔgɔw tɔɔrɔ, o kɛra ko a ka boli kɔnɔ « Lefu » tɔgɔ tun bɛ wideyow kɛ ɲagarilabɔ bɛ minnu kɔnɔ. 
A tun ma sigi ni min ye, o ye Mali polisi ka baaraɲɛdɔn, min y’a ka bɔlɔlɔ yɔrɔɲiniminɛnw bila baara la, fo ka taa rapudɔnkilidala denmisɛn in sɔrɔ Sanakɔrɔba sigida kɔnɔ, kilomɛtɛrɛ 50 ani Bamakɛ cɛ, yɔrɔ min na a tun taara i dogo u ka tari 12 duforo kɔnɔ.   
Komisɛri Diwisiyonɛri Wasa Keyita ka koba o kɛra tarata zuwɛn tile 8.
A lamɛnnen o polisiso kɔnɔ, « Lefu » y’a dantigɛ k’ale y’a ɲini ka gɛrɛ Gasipi la, ni ŋaniya ye ka hakilila dajira a la, ka tɔn sigi sen kan, min bɛ Mali duguba kɔnɔ seko ni dɔnko baarakɛbagaw fara ɲɔgɔn kan, kasɔrɔ hakilila si tun t’ale ma ka bin a kan.   
Gasipi ka cɛdenw kɛlen k’a kow faamuya sira jugu fɛ, binna ne kan u yɛrɛ ma ten, a ko ten.   
O la, a jiralen Komini 4nan jamanalafasakiritigɛla la, araba zuwɛnkalo tile 9, sariyatiɲɛ boli ani forobabasigi duuruli kosɔn,   
a rapudɔnkilidala bilala ka taa o yɔrɔ bɛɛ la Bamakɔkura kasobonba ( ƐMUSEYA ) la.   
Wa, a fadenkɛ Gasipi ye kannabila sɔrɔ a don kelen.    
Mariyamu SISOKO fɛ    Dakaru.    
Mɔgɔ faamuyalenbaw, politiki mɔgɔbaw, Tinki Tankisi tɔndenw, sannakalankɛbagaw ani Afiriki tilebinyanfan jɛrɛjɛkulu kodɔnnabaw caman ye wele kɛ, Dakaru, ka sariyako ko kalantan ani tarikuko min man kan latilen, n’o ye « rasd » donni ye Afiriki tɔnba ( OYIYA ) la, o kɔfɛ, a toli Afiriki Kelenyatɔn ( IYA ) kɔnɔ,  n’a dulonni kɛli yɛrɛ ye, waati surunnin kɔnɔ, ka bɔ bangu tɔn kɔnɔ.     
U y’a dantigɛ fana, k’a ka kan dan ka sigi fankelenyanfanjamanaw ka fɔɲɔgɔnkɔ la Marɔku Sahara dafɛ, min ye, u ka fɔ la, kunbalan ye bangu hadamadenyako ni sɔrɔko la, bɛɛ bɛ sen don min na, ani Saheli ni Sahara kɛnɛ masumayali balili la.      
Mɔgɔdamadɔlajɛ labɛnnen dɔ senfɛ, jɔda bɛ min na, arabadon, Afiriki Faraɲɔgɔnkan Fɛɛrɛw Ɲɛɲinini Cakɛda ( Bɛn,  
Lakana,
Marakɛcogo ), Senegali Tinki Tanki fɛ, masalakun « Ka Sahara koɲɛ ɲɛɲini ani ka ɲɛnabɔcogo kura dɔw lataaɲɛ », kan. 
mɔgɔ minnu tun b’a kɛnɛ kan ye nɔgɔyada fɛsɛfɛsɛ, sira sugu caman hakilijakabɔ fɛ, ka ni kura don Afiriki Kelenyatɔn ( IYA ) la, ni « rasd » yeli balili ye a kɔnɔ.    
Farafaralikɛla, min t’a damajamana ye,  
Mɔgɔdamadɔlajɛ, fankelenyanfanjamanaw bolofara kundama na, ye mɔgɔ faamuyalenbaw, politikimɔgɔbaw, Tinki Tankisi tɔndenw, sannakalankɛbagaw ani Senegali, Kapuwɛri, Konowari, Ginebisawo, Mali ani Moritani Afiriki tilebinyanfan jɛrɛjɛkulu tɔnden kodɔnnabaw bi saba hakɛ ɲɔgɔnna fara ɲɔgɔn kan.
A mɔgɔdamadɔlajɛ kɛcogo kɛra hakililaɲini ta ye, baara min y’a to, kumalaseli dɔ ka fɔ la, min labɔra jumadon IPEYƐSI fɛ, hakilijurucaninen ani dɔnni hakilijakabɔ ka kɛ, fangaba bɛ min na, ka jaabi kuraw labɛn a senfɛ Sahara koɲɛ kan, min ye, mɔgɔ minnu tun b’a kɛnɛ kan ka fɔ la, garan ye Afiriki ka taaɲɛ, b ɛn ani ɲɔgɔnfaamuya taama na.     
A hakililaɲini sinna k’a yɛrɛ sɔrɔ baarakɛcogo la, min bɛ waleya sisan Afiriki ani diɲɛ jamajɛkulu la.    
Nin ɲɔgɔnna baarakɛcogo bɛ Diɲɛtɔnba ka Lakana Koɲɛnabɔjɛkulu ka kotigiya lakodɔn Sahara gafe in ɲɛnabɔli la.   
Kasɔrɔ waleyali tɛ miiriya min na, o ye fala ye, a mɔgɔdamadɔlajɛ ye hakilijurucaninenya kokɛcogo ta, min bɛ mɔgɔ bila ka hakilijakabɔ kannabilalen kɛ, k’a dajirali kannabilalen kɛ ani ka bilasirali kannabilalen kɛ, dajiraliw ani ɲɛnabɔcogo kuraw la, minnu bɔra mɔgɔ, minnu bɛ kɛnɛ kan, ka latigɛɲiniw la.   
Nin ɲɔgɔnkunbɛn ( min kɛra ni mɔgɔw ye kɛnɛ kan ani bɔlɔlɔ sanfɛ ) y’a to Kazabilanka jɛkulu ka baara, min bɛ don tariku kɔnɔ, foli ka kɛ ni ka ɲɛnajɛ kɛ a ye ani  ka weleda kɛ ɲɔgɔnkunbɛn na ɲɛmɔgɔyabakunda, san 2021, walasa k’a san 60nan sanyɛlɛmaɲɛnajɛ kɛ, min bɛna kɛ sababu ye ka wele sankɔrɔtalen bila nin Kulu an’a Jatigi tɔgɔtigiba, Dawulatigiba Masakɛ Mohamɛdi Sɛnki ( V ) ma, 
Afiriki faraɲɔgɔnkan hakililaw waleyali yɛrɛ-yɛrɛ kama.   Nin weleda bɛn’a to fana, mɔgɔ minnu tun bɛ kɛnɛ kan ka fɔ la, k’a ɲini Afiriki fɛ a ka sariyako kalantan ani tariku ko min man kan latilen, n’o ye « rasd » donni ye OYIYA kɔnɔ an’a toli IYA la.      
A mɔgɔdamadɔlajɛ, min y’a dantigɛ ko Afiriki mɔgɔ kalannenbaw tun ka jɔtɔrɔtigiya ka girin an’a bɛ don kosɛbɛ koɲɛba bɛɛ la, minnu bɛ bangu kunkan, ni Sahara ta b’o la, ye weleda kɛ n’a ka laɲiniw ye bangu mɔgɔ faamuyalenbaw, jɛrɛjɛkulu mɔgɔbaw ani Tinki Tankisi ka wulikajɔ la, walasa u ka dɛmɛdon kɛ Afiriki mɔgɔ kalannenbaw ka nin kuma tali baarakɛcogo kura la.    
Mɔgɔ minnu tun sen bɛ Dakuru mɔgɔdamadɔlajɛ la ye, fan wɛrɛ fɛ, foli kɛ Marɔku ka dilidon na Afiriki kɔnɔ, min tɛ jirali kun bɔ bilen, ani fana a ka sɔrɔ jiidili teliman, min ɲɔgɔnna kan ka kɛ ka lacaya, ka tɛmɛ siran kan a ɲɛ.    
Nin Afiriki faraɲɔgɔnkan mɔgɔdamadɔlajɛ kumafalenw an’a ɲɔgɔnsɔsɔw ye tali kɛ hakilijakabɔ sira duuru kan, nɔgɔyada kan ka ni kura fiyɛ IYA  la, ni farafaralikɛla, min t’a damajamana ye, yeli bilali ye a kɔnɔ fɔlɔ ani waleya minnu ka kan ka kɛ, walasa ka dan sigi fankelenfɛjamanaw la fɔɲɔgɔnkɔ la Sahara dafɛ, min ye mɔgɔ minnu tun b’a kɛnɛ kan ka fɔ la, kunbalan ye bangu hadamadenyako n’a sɔrɔko la, bɛɛ bɛ sen don min na, ani Saheli ni Sahara kɛnɛ masumayali balili la.     
K’a bila masalakun kɔrɔ, 
Ka hakilijakabɔ kɛ Sahara koɲɛ kan i ko nɔgɔyada walasa ka IYA labɛn kokura ani ka ni kura fiyɛ a la, ni farafaralikɛla min t’a damajamana ye yeli bilali ye a kɔnɔ fɔlɔ.   
A ɲɔgɔnkunbɛn sira fɔlɔ baaraw ye « rasd » yeli bilali ka bɔ IYA kɔnɔ fɛsɛfɛsɛ an’a dulonni kɛli yɛrɛ, waati bɛɛ surunmanin kɔnɔ, i n’a fɔ ka tilenbaliya ladilanni ani k’a to, o la, Afiriki faraɲɔgɔnkankulu k’a jɔrɔyɔ fa kɔkɔrɔdon na, danaya bɛ min na ani min ka kan, ONI ka taabolo ye.   
Nin ɲɔgɔnna koɲɛnabɔli man kan ka jate i n’a fɔ ko min kɔnnen don , nka i ko laɲini min ka kan ka sɔrɔ, mɔgɔ minnu kumana y’o dantigɛ, a jateminɛtɔ ko nin kun min tilennen don, ka kan ka kofɔ cogoya la, ka sagamɛya bɔ a la, yaasa ka jaabiw sɔrɔ, minnu bɛ kolo kan i ko u bɛ lakuruyaliw kɛ.      
Nin ɲɔgɔnna koɲɛnabɔli waleyali, min bɛ don kokɛcogo bɛnta ani jateminɛninen kɔnɔ, ka kan ka kɛ cɛsirikow ye Afiriki jamanaw bɛɛ bolo, minnu bɛ fɛ ka dan sigi farafarali fuw la ani ka tɔn, min ka kan k’an ka kelenya jigifa, kɛ bolokɔnɔminɛn ye ani a kana kɛ k’an farafarali jiidi.     
U y’o da kɛnɛ kan.     
Bɛn tun kɛra a kan, o la, ko ka nin ko min ma ɲi latilen, o bɛn’a to IYA k’a yɛrɛ bɛn, Sahara koɲɛ kan, a tɔndenw fanba hakilila ma ani ONI tɔndenjamanaw 85% ta ani fana Diɲɛ walima fankelenfɛjamanaw tɔn wɛrɛw ani fankelenfɛjamanaw sɔrɔkow jamajɛkuluw ( SEYEYƐRIw ) ta.      
Sira filanan bɛ hakilijabɔ lataa tɔndenya sigikan kan, min dira « rasd » ma IYA kɔnɔ, n’o bɛ jate tariku ko ye min ma ɲi, n’a ciyɛn tara OYIYA kɔ ani min bɛ danaya bɔ IYA kan, n’o cogoya fɔlen don a sigilisɛbɛn kɔnɔ i ko Jamana yɛrɛmahɔrɔnyalenw ani sagotigiya bɛ minnu bolo ka tɔn.    
Mɔgɔdamadɔlajɛ, min ye baara kɛ « rasd » donni kɛcogoyaw kan OYIYA la, o kɔfɛ, a toli IYA kɔnɔ, ye filɛli kɛ kunw kan sariya kɔnɔ, minnu bɛ se ka ko latilen, bɛɛ bɛnna ko min kan ko  ko don,  
a dugumada la, min ma ɲi,  a juguman na ko kalantan dabɔlen ye a kama.   
Mɔgɔ minnu tun bɛ kɛnɛ kan ka fɔ la, ka tɛmɛ nin latigɛli fɛ, OYIYA ye sɔn kɛ sariyako kalantan fila ma.   
Min na « rasd » tɛ jamana yɛrɛ-yɛrɛ taamasiyɛnw si jira, Afiriki faraɲɔgɔnkankulu tɔn dɛmɛna fan dɔ fɛ panpara an’a ka bɛnkansɛbɛn sɔsɔli kɔnɔ OYIYA bolo an’a sigikansɛbɛn IYA bolo,  ka sɔn, politiki ni hakililako fanga kɛli hukumu kɔnɔ, yɔrɔ la min t’a damanajamana ye ani sagotigiya tɛ min bolo.   
Sira sabanan kumafalen kɔnɔ, mɔgɔ minnu tun bɛ kɛnɛ kan Dakaru mɔgɔdamadɔlajɛ la, da sera fankelenfɛjamanaw ka fɔɲɔgɔnkɔ ma Sahara dafɛ, k’a kɛ kunbalan ye bɛɛ sendoni na hadamadenyako ni sɔrɔko, politikiko ani mɔgɔko la Afiriki kɛɲɛka la, min nanbarayalen don kabini san tan caman, ka bila u ka fasojamaw la kosɛbɛ, badenya bɛ minnu cɛ.   
A jɛlen don ko nin fankelenfɛjamanaw fɔɲɔgɔnkɔ b’a fankelenfɛyɔrɔ ka dɛmɛ kɛli ɲuman bali, bi-bi in na, bangu hadamadenya ni sɔrɔ yiriwali la ani ka nin yɔrɔ, min dun ye nafolomayɔrɔ ye sɔrɔko nɔgɔyadaw la ani mɔgɔw hakɛ la, kɛ fankelenfɛyɔrɔ ye sendonni ka dɔgɔn min na Afiriki, u y’o da kɛnɛ kan.        
Sira naaninan ye baara kɛ fankelenfɛjamanaw ka fɔɲɔgɔnkɔ kan Sahara dafe, i n’a fɔ balili Saheli ni Sahara kɛnɛ basigili la ani i n’a fɔ garan belebele kɛlɛ sebagaya koladilan na Jihadi kojugubakɛ kɔ, Sahara ani saheli kɔnɔ ani Afiriki sahara worodugu bɛɛ kɔnɔ.   
Mɔgɔdamadɔlajɛ y’a jira ko, politikiko ani sɔrɔdasiya magan suguya caman minnu kɛra IYA fɛ, n’u ta bɛɛ, walasa ka bangu lakana gɛlɛya dɔgɔya, kojugubakɛ tolen bɛ bagabagali ye min bɛ ka waleya ani dɔ bɛ ka fara min kan Afiriki ɲɛfɛ ni nɔ juguw bilali ye bangu bɛn, lakana ani basigi la, min kɛra diɲɛ kojugubakɛ cɛmancɛyɔrɔ ye, i n’a fɔ, kabini san 2015, IPEYƐSI y’a jira cogo min na, ani i n’a fɔ Faransi perezidan y’a sɛmɛntiya cogo min na kosa in na.      
Mɔgɔ minnu tun bɛ kɛnɛ kan y’a jate fana ko nin fɔɲɔgɔnkɔ min dabɔrɔ a kama k’a kɔrɔ don diyagoya la, walasa k’o kɛ bolominɛkala ye binkanni kama Afiriki kɛɲɛka sankɛmɛ caman jamana kɔrɔba ani sagotiyajamana dugukolo dafacogo kɔ.    
sen bɛ lakana gɛlɛya juguyali la ani jihadi kojugubakɛ ɲankata kɛbagaw ani sariyasɔsɔ ɲinɛminifurafeerelaw cayali.     
Ka miiri Sahara koɲɛ la yɛrɛmara fɛɛrɛ laɲini bolodalen kɔnɔ, min dajirala Marɔku masajamana fɛ, n’a jatera ko « dusukunjɛya b’a la, danaya b’a kan an’a bɛ se ka kɛ » Diɲɛtɔnba fɛ ani Afiriki jamanaw fanba fɛ.     
ye Dakaro mɔgɔdamadɔlajɛ sira duurunan ani laban masalakun, min ye baara kɛ, a ɲɛmisɛnw na, yɛrɛmara fɛɛrɛ dajiralen kan Marɔku fɛ, a dakun saba an’a sariyasen 35 kɔnɔ, ani k’a jate i ko bɛnkola koɲɛnabɔli dakɛɲɛnen, ko min na a bɛ yɛrɛmara sigibajuw bila sen kan Sahara la, ka tɛmɛ sariyataw ani kiritigɛw waleyali cakɛdaw ani fangabulonw, sew bɛ di minnu yɛrɛw ma, sigili fɛ a yɔrɔ sigida la.
Kuma sɔrɔla ka kɛ Worodugu Maraw Yiriwali Suguya Kura kan, ni ɲɛmajɔ kɛrɛnkɛrɛnnen ye, a bayɛlɛmani baarabolodalenw sugu caman na, minnu bɛ tali kɛ bolofaraw caman na,   
kuran lakurayataw, yɔrɔjɔliw, baarakɛminɛn, sannakalan, adw (ani dɔwɛrɛ).
O bara bolodalenw b’a mara sigi, kumakɛlaw y’o dantigɛ, k’a kɛ ci ye min bɛ yɔrɔw kala ɲɔgɔn na, Afiriki tilebinyanfan ni Eropu cɛ ani i ko sɔrɔko ani hadamadenyako nafa dilanni bɔyɔrɔ, a sigidaw fasojamaw bolo ani fana bangu bolo.   
Kumafalenw laban na, mɔgɔ minnu tun bɛ kɛnɛ kan bɛɛ jɛra k’a ɲini, komagɛlɛyalikow la, ko ka tɛmɛ Jamanaw ka politikiw kan ani jamanaw cɛkow, Afiriki senkolaw ani jɛrɛjɛkuluw ka kan ka se k’u ka Bɛn, Lakana, Ɲɔgɔfaamuya ani bagun Kelenya wajibiyali da tulow kan, k’a kɔrɔta ni fanga ye.       
O la, ko goni don, ka dan sigi mɔgɔ Hakilijurucaninenw ka makun na, minnu ka ca kosɛbɛ, k’a laɲini a tariku ko ka latilan, min ma ɲi ani sariya ko kalantan don, n’o ye rasd donni ye ( min ye sariyasɔsɔ ye ani min tɛ ko kɛta ye ) an’a toli ( min ye sariyasɔsɔ ye ani min tɛ ko kɛta ye ) bangu tɔn kɔnɔ,    
yɔrɔ min tɛ se ka Jamana yɛrɛmahɔrɔnyalen ani sagotigiya bɛ min bolo taamasiyɛn si da a yɛrɛ kan. 
Mɔgɔdamadɔlajɛkɛlaw bolo, ka ko min ma ɲi, n’o ye rasd yeli ye IYA kɔnɔ, furakɛ ani k’a dulonni kɛ tiɲɛ yɛrɛ la, waati surunnin na, ( olu ) bɛn’a to ka dan sigi ŋaniya la, min dabɔra a kama walima a ma dabɛ a kama, ka bangu tigɛtigɛli, k’a kɛ jamana ncininncininw ye, lafasa ani k’a ɲini ka Afiriki faraɲɔgɔnkankulu bali politiki walima hakililako bolokɔnɔmɔgɔya bɛɛ la.   
U y’a jate ko fankelenfɛjamanaw ka fɔɲɔgɔnkɔ Sahara dafɛ dalasali i ko dakun fɔlɔ min ka kan Afiriki kɛɲɛka sɔrɔko dilanni na, ale min ye jɛɲɔgɔn fɛɛrɛtigi ye SEDEYAWO bolo ani jigiya, falenw nɔgɔyali la Afiriki ni Erɔpu cɛ.     
Hakilijigin kɛtɔ IYA lakanani waleya sew kologɛlɛyali goniya la, kɛrɛnkɛrɛnnenya la Saheli mara kɔnɔ, min minɛnen tora jihadi kojugubakɛ faratiw kɔnɔ, mɔgɔ minnu tun bɛ kɛnɛ kan ye Afiriki Bɛn ani Lakana Labɛncogo ( APEYƐSIYA ) bolofara belebelew labaarali ɲini, ani Kana ni Lakana Kɛbagaw sankɔrɔtali teliman Afiriki faraɲɔgɔnkankulu sigibaju kan fankelenfɛjamanaw bolo walima fankelenfɛjamanaw n’u ɲɔgɔnnaw cɛ.   
Dakaro mɔgɔdamadɔlajɛkɛlaw, minnu ye Yɛrɛmara Fɛɛrɛ labɛnnen Marɔku fɛ ɲɛɲini ni k’a kumaɲɔgɔnya kɛ a kan, ye weleda kɛ, laban na, kɔkɔrɔdon na IYA ye an’a tɔndenjamanaw nin koɲɛnabɔli la, min foli kɛra kaban Diɲɛtɔnba fɛ, i ko dusukunjɛlenya bɛ min na, danaya bɛ min na ani min bɛ se ka kɛ.  
n’a nafa sɔsɔbali faralen a kan y’a ka ɲɔgɔnfaamuya hakilila ye, min tolen don Afiriki danbe jɔnjɔn ye.    
Gaw ka sanni fanga dɔgɔman cogoya tiɲɛna kosɛbɛ fɛn minnu bɛ dun ka caya sɔngɔw yɛlɛnni  fɛ.   
Alasane, kamalennin san 38, bonbosiba ani ɲɛda misɛnnin, girinna baɲuwarifaji kan. 
A ma komi saba kɛ, n’a sera ka tɛgɛdiya kɛ, ka safunɛ kɛ a tɛgɛ la ani k’a ko.   
A ma sigi ka ɲɛ yɛrɛ nsaamɛ dumanba tasa kunna, n’a y’a numantɛgɛ fa sogotigɛ bɛɛ la kunbaba la, k’a ta ka bɔ cɛkɔrɔbɔ ɲɛkɔrɔ, minnu ka ɲɛjugubɔ ani dade tun ye kiribɔ sugu dɔ ye a ka wale la.    
N’a kinintɛgɛ ye, nin kɔngɔbaatɔ i k’a si ka ban, bɛ ka lɔgɔmabɔw tigɛ ni kabayegeru teliya ye.   
Mɔgɔ b’i yɛrɛ ɲininka n’a b’i jɔ ka malo ɲimi, n’o bɛ jigin a kan kɔnɔ o yɔrɔ bɛɛ ni ka tunun teliya la a furu kɔnɔ.   
Fo k’a kɛ, kɔnni taamasiyɛn na, cɛkɔrɔba fila y’a fisaya ka kulu wɛrɛ sɛgɛrɛ, min sigilen don yɔrɔ la, min man jan yan na.   
Baɲuwari lankolonyalen a malo la, a y’a mago don sogo la.   
Nka, a filɛ, sogokurubaw ye fiɲɛ tɛmɛsira geren.    
Ninɛkiliminɛ, minnu tugura a ka dɛsɛ la k’a ɲini k’u labɔ, y’a kɛrɛfɛmɔgɔ hakili sama ka da a kan.   
Ɲɛjisira fila jiginna a dafuruku kan.
A ɲɛw bosonna, i n’a fɔ mɔgɔ bagabagalen bɛ ni jilatoli ye, ani k’u bilen cori.   
Bɔnɛ jiginna a kan.   
Dɔw, a ni minnu bɛ dumuni na,  nɔrɔlen tora u ka sigilanw kɔnɔ.  
Laala, kɔnɔnanisɔndiya bɛɛ k’u bali ka dɛmɛ don a ma.    
Mɔgɔ fila wɛrɛ ye juguya bila, ni ka dɛmɛ don a ma.   
Kelen y’a kunkolo kɔrɔtalen minɛ, tɔkelendɔ ye bolokurubaw jigin a kɔ la. 
Laban na, a y’a daminɛ ka segin a yɛrɛ ma.   
Waati damadɔ o kɔ, a tunun n’a yɛrɛ ye kɛnɛma, i ko mɔgɔ min sulen don.    
Furusiri yɛlɛmana ka kɛ sanga ye.   Sogo tununna ka bɔ « asɛti » kɔnɔ.   
Dɔw tɛ se fɛn wɛrɛ la, fo ka furusiri walima denkundi ɲɛnajɛw bɛlɛn walasa k’u dagɛlɛkɛw labaara.   
Fama ani nugujuguya bɛ ta ni ɲɔgɔn ye.    
Tuma dɔw la, nisɔndiyaba, min bɛ bange sogo dumuni fɛ, bɛ na ni ɲɛnajɛ sugu caman ye, minnu bɛ ye dɔnsenw kɛli la walima moto latulonkɛ duguma.   
Buba, min kunsiw yerilen don fiɲɛ na, bɛ filɛ ko a bɛ se moto la kojugu.      
O min ci bilalen don ɲɛnajɛw kama, k’a to a tɛ kɔɲɔkɛ tɔgɔ dɔn wali kɔɲɔmuso tɔgɔ, bɛ segin a ka kobaw kan, sira kan.  
A dalen mobiliw tugutugulen na ɲɔgɔn kɔ, minnu ka kan ka na ni kɔɲɔmuso a ka denbaya la, a ka bolimafɛn sen fila y’a kɛɲɛ ka taa jiri dɔ minɛ manasiraba dala.    
A kun cilen, a tora a la, a masiba yɔrɔ la.     
Furusiri yɛlɛmana ka kɛ sanga ye.
A sukoɲɛw kɛra a dugujɛ sɔgɔma, Hamudalayi kaburudon na.  
Gaw ka sanni fanga tiɲɛna kosɛbɛ sogo sɔngɔ yɛlɛnni fɛ, k’a kɛ sefawari dɔrɔmɛ 700 ye kilogaramu kelen na.   
Sɔngɔ yɛlɛma-yɛlɛma kɛra tulu la min bɛ bɔ kɔkan ka don jamana kɔnɔ, n’a feerela litiri kelen, sefawari dɔrɔmɛ 240, nɔnɔ ye sefawari dɔrɔmɛ 500 sɔrɔ, kilo kelen na.   
O nɔkun na, yɛlɛnni sɔrɔla jɛgɛ fana na.   
Kun caman, minnu kelen-kelen bɛɛ faamuya ka di, bɛ se ka fɔ. 
Lakanako gɛlɛya kan, min ye bagangɛnnaw seli fereke bagangɛnyɔrɔ la, ka bagandumuni tali k’a caya kɛ wajibi ye,   
min bɛ di kɔrɔlen, k’a kɛ balodafalan ye,
Wusuru karabalenw cayali nana i fara o kan, minnu bɛ minɛ siratigɛyɔrɔ dalenw na jihadikɛlaw ani yɛrɛlakananaw ka kuluw fɛ.
Kowidi dizinɛfu (19 ) fiɲɛbanaba, n’a nɔkankɔ dancɛw datuguli, ye fɛnw tɛmɛsiraw ɲagami, k’a don Mali kɔɔrisɛnɛlaw ka ban na, ( olu ) ye tulu sɔngɔ sama ka layɛlɛn.   
A dɔ donnen dɔ kan, hadamaden ka balo tɛ ɲɛ o fɛnw ka galabudon kɔ, i n’a fɔ ji bɛ dugukolo jalan kan.   
O la, k’a ta bamunan na ka ta kaburu la, mɔgɔw man ca nɔgɔyada bɛ minnu ye ka sogo walima jɛgɛ hakɛ, min bɛ bɔli kɛ, sɔrɔ u ka dumuniminɛn kɔnɔ.   
Zɔrɔzi Farasuwa Tarawore - San 1977, Arajo Mali  turukalaw sanfɛ, jumadon sɔgɔma « Poyi Kan Poyi » laseli lamɛnnikɛlaw bɔra denmisɛn bulanbulan dɔ kumakan magaman kan Kɛrifala Kuyate ni Alahaji Burama Kulubali kɛrɛfɛ.   
Mori Sumano don, min tun bɛ k’a ka paraɲɛ fɔlɔw kɛ togodalalaseliw ɲagali la.   
A talen baara la, a bɛ kumagalamanin ta lɛrɛ 72 kɔnɔ, minnu bɛ da a ka baara tali kan, k’a da a kan mago tun bɛ yen.   
kolaɲagala bolodonnenw,   
Zumna Yɔrɔ Tarawore tun bɛ Suleyimani Sise bolo siniman « Baara » dilanni na,   Seyidu Ture tun bɛ baara dulonni dɔ kɔnɔ.     
O cogo la, Mori Sumano bolo donna baara la ni ka kɛ mandi ye Arajo Mali laseli sugu caman na. 
Jabaranin nani na, san 1983, a bɛ ye sira wɛrɛw fɛ.   
Jɔnni dun ye nin cɛ in ye, min kɛra arajokumala ye, sababu fɛ ?        
K’a sɔrɔ a tɔgɔ sɛbɛ ye Jelimori Sumano ye, lakɔlikaramɔgɔ min bilala k’a ka wolosɛbɛn dilan san 1958,
ye sira surun ɲuman sɔrɔ ka baara nɔgɔya lakɔlikaramɔgɔw bolo.   
 A sinti ye Kita kubeda jeliduba ye, Kokofata dugu la, a b’a ka kalan kunfɔlɔ daminɛ san  1958, ni ka yɛlɛma Kita kalan kunfilnan kama san 1965 ani san 1970 cɛ.    
N’a ka BEYEPESE ye a jifa kɔnɔ, Mori Sumano bilala ka taa Sikaso Bakurubakalan Kalanfɛɛrɛ Ɲɛɲininiyɔrɔ ( IPEYEZE ) la.   
A dakan tun ye ka kɛ lakɔlikaramɔgɔ ye wa ?   
A bɛ jaabi kɛ ko k’a kɛ ko ale ye jeliw den ye, kumalasela a wolosira fɛ, kalan baara tɛna kɛ juguman ye ale bolo.  
A ka lakɔlikaramɔgɔya baara tɔ kɛra mun ye ?   
A y’a yɛrɛ sɔrɔ Arajo Mali la cogo di ?   
A hakilila denmisɛn ka bajanbiliya kan ?   
A bolobɔli baara la ?   
Mori Sumano ye an ka dɔgɔkun ŋana ye, kunnfonidisira « U kɛra mun ye ? » laɲagali la. A kɛ tuma k’a ka cɛmancɛkalanw baaradegelikalanw dabɔ, Kenedugu faaba kɔnɔ, Mori Sumano tun ka kan kɛ lise kalanso laban na.   
N’a tun y’a sɔrɔ dɔrɔn dakan tun m’a bugɔ siɲɛ fila bɛɛ.    
Bana ani baji walankatali, min ye lakɔlikaramɔgɔ bali batigɛ la lakɔlisan kɔnɔ.      
A y’a t’a kɛ o jugumanw kuni ye, k’a ka IPEYEZE dakun kɛ k’a bɛn a waati ma. 
San 1974 de a bɔra o lakɔliso la ka kɛ lakɔlikaramɔgɔ ye.   
A bilala baarada fɔlɔ min na.
Wasulu, kɛrɛnkɛrɛnneya la Gelelinikɔrɔ Yanfoyila kubeda la, yɔrɔ min na a welela seko ni dɔnko baaraw kama.     
Janko san laban suw ɲɛnajɛw la, sigidaw Dɔgɔkunw ɲɛnajɛw.   
 A ka jeliyajɔyɔrɔ ani laadalakumalasela y’a kɛ senkola la ye seko ni dɔnko ani ɲɛnajɛko siratigɛ la.    
O ye kalan nege don a la walasa ka dɔ fara a ka se kan.    
 O de la a ye bolobɔli sɔrɔ k’a bila Denmisɛnw, Bololabaaaraw ani Seko ni Dɔnko minisiriso ka bolo kan, walasa ka baara kɛ Karefuru dɛ zeni n, k’a daminɛ 1977 san na .   
K’a bɔ a ka minɛkow jɔyɔrɔtigiya baaraw la, Karefuru waleyaw bɛɛ ɲɛnabɔli dira a ma, walasa ka taafan kura di a ma, o bɛna to a ka bɔ Arajo Mali kan, k’a da a kan a tun bɛ fɛlasɛbɛnw ani kumalaselisɛbɛnw bila yen, minnu bɛ tali kɛ a ka baaratigi ka waleyaw kan.   
Latigɛ ka baara. A dakan bɛ falen ka na kumagalamanin na Arajo dukɛnɛ na, fɛlasɛbɛn dulonnen dɔ kalanni dama fɛ walanba la.     
« Kunfɛko yɛrɛ-yɛrɛ de la, ne binna ɲagalikumakɛla dɔ tali fɛlasɛbɛn kan togoda arajo kama. 
N y’a kɛ n fɛko ye ani n ye Papa Umaru Sila (« lamɛnnikɛlaw ka sugandiliw » kumakɛla, karidonw fɛ, a waati ) kunbɛn, min ye sira don n kɔrɔ ka taa togoda kolaɲaga bolofara kuntigi, Fajigi Sinaba fanfɛ.   
N ye n ka laɲiniw ɲɛfɔ a ye ani n ka fɛɛrɛ ɲumanw walasa ka togoda arajo dɛmɛ.   
N y’a ɲɔgɔndansɛgɛsɛgɛli kɛ, min koɲɛ tun bɛ boli sɛnɛkɛla ɲuman kan, k’a walanwalan sɛbɛnfuraɲɛ kelen sanfɛ.   
A sɛgɛsɛgɛliko filanan tun ye k’o sɛbɛnnikɛlen kalan k’a kɛ kantalanjuru mankanbɔta kan.    
Waati min n tun bɛ bɔ arajo la, fɛɛrɛtigi min tun bilala a kantaliw la ye n minɛ kɛrɛfɛ ka n ka tali fɔ n ye k’a ɲɛbila.     
K’a da a kan a sɛgɛsɛgɛliko fila kɔnɔkow diyara a ye.   
Tile damadɔ o kɔ, togoda arajo mobili nana n ɲini Karefuru dɛ zeni na. 
Arajo la, Fajigi ye n ka tali lase n ma ani k’i teliya ka fɔ n ye goniman bɛ yen.   
O la, fo n tun ka baara ta o yɔrɔnin bɛɛ.   
 A filɛ, cogo min na n ye farasu bila kumabaranin ye ».   
A ko bɛɛ bɔra nin gosiko fɔlɔ in na kumagalamanin na.   
Mori Sumano, hali n’a ko ɲɛdɔnbali dɔn, ye baara kanu, ka diya a baarakɛɲɔgɔnw ye ni ka lamɛnnikɛlaw ɲɛ fa.    
A bɔra farasu la pewu ani ka togoda ɲagalikuma daminɛbaaraw matarafa waati kunkurunin kɔnɔ.   
Nka, Kokofatakaden y’o laɲini ɲɛsɔrɔ kasɔrɔ ma a diyagoyakokɛ, jogoɲuman, minnu sirilen don a ka hadamadenya nasira la, ye dɛmɛdon kɛ a ye o la.    
San wɔɔrɔ kɔnɔ ( 1977 – 1933 ), a bɛ dɛmɛ kɛ ka jumadon dɔgɔkun n’a dɔgɔkunkunbɛn  laseli « Poyi kan poyi » lakodɔn jama fɛ, Zumana Yoro Tarawore ani Alahaji Burama Kulibali kɛrɛfɛ.    
Walasa k’o tɔgɔtigiya diya ani k’a ɲɛmɔgɔya to lamɛnnikɛlaw dusukun na, Mori ye kunnafonidisiraw dajira, yɔrɔw kow kumaw bɛ bila minnu kɔnɔ.   
Ka ɲɛ fili togoda mɔgɔw kan, duguncinin sigi, kokɔrɔw ni laadaw, duguncinin magow ni laɲini bolodalenw.   
Daɲɛ kelen na, a leseli kɛra ɲɔgɔnsɔrɔsira ye yiriwali waleyalibagaw ni sɛnɛkɛlaw cɛ.   
Kitakaden ka den wɛrɛ Arajo Mali la ?   
8 – 10 laseli, o kɔrɔ ye nɛgɛkanɲɛ 8 ni nɛgɛkanɲɛ 10 cɛ.   Jabaranin nani na sɛtanburu san 1983, togodolayɔrɔw sen tɛ baarabolodaliw haminanko gɛlɛnw la, fɛɛrɛko dɛsɛ kosɔn ani miirinako fana.   
Mori Sumano nɔrɔlen laadaw la tuma bɛɛ ye « fadugukolo fɔli, san 1985 », dajira, min kɛra « fadugukolo » ye kɔfɛ, ka da a kan a laseli tun bɛ fɛnw bɛɛ kunkan, minnu bɛ se togodayɔrɔw ma.  
Dugutigisigi, mɔgɔbaw ka sukoɲɛw, duguncinin cɛw ni muso jɔdatigiw ka diɲɛnatigɛ. 
O baara kura ye dɔ fara Mori tɔgɔ kan, fo Jamana ɲɛmɔgɔyaso y’i sinsin ale kan ka kuma dɔ lase sɛnɛkɛlaw ma.   
Cogo di ? 
Kuluba ni sɛnɛkɛyɔrɔw cɛ.    Perezidan Musa Tarawore, a waati jamanakuntigi, jɔlen don senyɛrɛkɔrɔ sɔrɔli kan i ko a ɲɛw mɔgɔnin. 
Walasa ko ganselikan ɲɛsɔrɔ, fo ka hakililakunun ɲuman kɛ sɛnɛkɛlaw ye.   
A y’a ka yaalaw kɛ sababu ye jamana kɔnɔ k’a kumaw lase.   
Walasa ka faamuyali nɔgɔya, a ye mɔgɔ sugndi a ka cidenkuluw cɛla, min ka surun bɛɛ ye sɛnɛkɛlaw la, Mori Sumano.   
« Cona Mace Kone de ye n ladɔnniya ko perezidan y’a ŋaniya n ka kɛ a ka cidenkulu cɛla a ka taamaw la jamana kɔnɔ.   
N y’a fɔ a ye a ka fɔ Musa ye a k’i sara sɛnɛkɛlaw la bamanankan na ani ko n bɛna yɔrɔw latilen, a bɛ se ka kɛ yɔrɔ minnu ma ɲɛ, n ka yɔrɔw kow laseliw la.   
Ka tɛmɛ o kan, n ye sababu kɛ ka gɛrɛ a la, ka n hakilila dajira a la.  
Perezidan ye kɔrɔfɔ ɲumanba kɛ Buguni, janko sira fɛ, a ma kungojeni ye. 
O ye ko caman jigin a kɔnɔ.   
Donkibaruw caman kɔnɔ arajo la ani Poyi kan Poyi laseli la, ne tun bɛ yɔrɔyaalaw lakale, n kɛtɔ ka n fanga digi perezidan Musa Tarawore ka kuma taliw kan.    
An seginni kɔfɛ, wele bilala n ma Kuluba.    
N y’a fisaya n ka ɲɛmɔgɔ ka taa n nɔ na, yaasa mɔgɔw kana bila n na Arajo la.   
Laban na, jamana ɲɛmɔgɔyaso ye folikɛbataki ci OYƐRITEYƐMU na, a ka yɔrɔw kow leseli baarakɛlakulu ka baara ɲuman kɛlen kama.       
Sababu wɛrɛw la, ne ye perezidan Musa kunbɛn, w’a ye ko kɛ n ye.   
Kabini o tuma, cɛlako ɲumanw tora an cɛ ani waati bɛɛ, ne bɛ kɛ a ka cidenkuluw cɛla.  
K’a kɛ dɔrɔn, ne tun ka kan ka sugandili gɛlɛn kɛ jamana ɲɛmɔgɔyaso ka laseli ani Afiriki kunnafonidikalanso, min bɛ Kɛri, ka kalan dɛmɛniwari cɛ.    
Ko nɔgɔn tun tɛ, nka fo n tun ka taa dɔ fara n ka dɔnni kan.   
Ko kɔrɔw kanubaga falenbali.  An sera Mori Sumano fɛ jumadon tɛmɛnen, seli kɔfɛ.  
A sigilen a ka dukɛnɛ na, a denw cɛla, cɛ in ye ko kɔrɔw kanubaga ye, a ka yɛlɛkomɔgɔya n’a ta bɛɛ a ka kolaɲagaw la arajo walima jabaranin na.   
An kɛtɔ k’a fɛla ɲini denmisɛnw ka bajanbilaya, laadaw tiɲɛni kan, a y’an jaabi k’o bɛɛ ye jamajɛkulu jɛlen ka bolojigin nɔ ye.      
Jɛɲɔgɔnjuguyaw bɛ fara a kan, a ka fɔ la, minnu bɛ nɔ jugu bila den ka lamɔnko ɲuman na.   
O de ye kun ye, min b’a to bangebaga dɔw bɛ bila ko kɛlen kɔrɔ ɲɛma kaban, tuma min na u bɛ bɔ u denw ɲɛda wɛrɛw kan, danfara bɛ minnu ni dukɔnɔtaw cɛ.    
O tuma, koɲɛnabɔcogo jumɛn bɛ yen ka nin denmisɛn filibagatɔw lasegin sira ɲuman kan ?   
Mori Sumano bɛ ladili kɛ ko dutigi bɛɛ kelen-kelen k’i jɔ a jɔyɔrɔ ani ka wajuli kɛ o sira kelen fɛ hakililakunun ka kɛ ka tɛmɛ ladilikan ɲumanw fɛ.
Nka Mori yɛrɛ bɛ waleya kɛ o sira fɛ wa ?
Awɔ kɛ, a y’a jaabi ten. 
Tiɲɛ don ko a bɛ sɛngɛnnafiɲɛbɔ la ka den wolonwula to a bolo, nk’a ka taabolow an’a ka sariya tolen don wulibaliw ye.   
Nɛgɛkanɲɛ 22 la, a b’a ka da sɔgɔ.    
Mɔgɔ min b’a disi da o fanga la ta fila ni cɛtigɛ.   
Ka hakilijigin kɛ ko Mori Sumano ye san saba kɛ lakalanni na, ani san bi saba ni wolonwula Arajo Mali la, min kɛra OYƐRITEYƐMU ye bi.   
Jamana ka tɔgɔtigiya lakodɔnni jɔnjɔn bɛ mɔgɔ min bolo, a y’a ka sɛgɛnnfiɲɛbɔ hakɛw ta desanburukalo tile 31 san 2014.   
Lafiyawaati dɔ kɔfɛ, a seginna baara ma, ni bɛnkansɛbɛn dɔ bolonɔbila ye OYƐRITEYƐMU fɛ, ni kalo ni kalo laseli dɔ laɲagali ye, min bɛ wele #Anw# ( nu faransɛkan na ). 
Bi a bɛ nisɔndiya ni fɛn saba ye.
Fasoden gansan ka lakodɔnni bɔlɔnkɔnɔ, ɲɛmɔgɔbaw ka kɔkɔrɔdon ( jamana ɲɛmɔgɔyaso, 
Arajo Mali ɲɛmɔgɔyaso ) yaasa a ka ci ka ɲɛ a bolo ani fana a waati duman na a ka baarakɛyɔrɔ minisirimuso, Mariyamu Filancɛ Jalo ka kɔkɔrɔdon, a waati la, ani baarada Ominiyɔmu Mali, a lataali kama Tinizi, san 2010.   
Mori Sumano bɛ jɔ a la k’ale tɛmɛna saya dafɛ.
Diɲɛnatigɛ la, a tɛ dɔwɛrɛ fɛ mɔgɔw kɔ, o kɔrɔ ye ka sanga don hadamadenw cɛkow la.   
Munafakiya ka go a ye.   
O. Oroze, Nɛgɛjurusira ( 00223 ) 63 88 24  23  -  Diɲɛ warisoba bɛna  dolariwari miliyon 350, n’o bɛ bɛn sefawari miliyari 189, 4 ma, don baaraboloda kura hukumu kɔnɔ, walasa ka wulikokura ani basigi kɔkɔrɔdon Saheli kɔnɔ.    
O warihakɛ bɛn ɲɛsin Lipitako Guruma fanfɛyɔrɔ ma, yɔrɔ min bɛ Burukina, Mali ani Nizɛri dancɛ saba yɔrɔ la, min jatelen don i ko yɔrɔw dɔlakelen, min labilalen don waati cogoyaw bolo ka tɛmɛ bɛɛ kan ani min dɛnnen don kɛrɛfɛ bɛɛ ye diɲɛ kɔnɔ.    
O cogo la, Diɲɛ warisoba ka fɔ la,  
Lipitako Guruma sigiba miliyon 17 la, min ka ca ni 80% ye, sigilen don togodalayɔrɔw la magoɲɛbaaradaw tɛ lasɔrɔ min na walima tuguni sɔrɔkɛda tɛ min na.  
U b’u balo sɔrɔ ka caya sɛnɛ ani baganmara la.  
A kun ye, nin siratigɛ la, ka
yɔrɔjɔw ani hadamadenya ni sɔrɔ cakɛdaw, bɛɛ sen bɛ don minnu na, sigili sen kan nafolobɔ kɛ, minnu bɛna a dugukolo yiriwali ani baloko fɛɛrɛw lafisaya a fanfɛyɔrɔ la.   
Haminanko gɛlɛnw yiriwalinafolobɔw bɛna kɛ balofɛnw sɔrɔli la kokura nafolobɔli kunkan ani nafasɔrɔbaaraw sigili, minnu bɛ kologɛlɛya di ka sin waatiyɛlɛma ma, gadonfɛnw dili ani magoɲɛbaarafɛn misɛnninw bilali sen kan, jɛrɛjɛkuluw kɔnɔ fɔɲɔgɔnkɔw sera minnu ma.    
O bɔlen kɔ yen, a fangabulon y’o fara.
Ko kolomayɔrɔ ye ka sigi bɛnkan lasegin ka na sigidaw maraw ni jamaw cɛ, ni janto kɛli ye yiriwalinafolobɔw ka kɛ jaabiw ye sigidalamɔgɔw magow bɛɛ la telimanw la ani sigida sɔrɔ yiriwali lafisayali la.   
Walasa ka bɔ yiriwalibaliya kɔnɔ, Afirki jamanaw, janko Afiriki tilebinyanfan taw, y’a ŋaniya ko a ka kan u k’u fangaw fara ɲɔgɔn kan k’a latɛmɛ tɔnw sigili fɛ
O cogo de la Lipitako Guruma bangera desanburukalo tile 3 san 1970 Wagadugu, Burukina Faso, n’a bɛ Burukina Faso, Mali, ani Nizɛri fara ɲɔgɔn kan.   
Lipitako Guruma ɲɛmɔgɔya ka laɲini ye :
Ka dugujukɔrɔfɛnw, kuranmafɛnw, jikow, sɛnɛ ni bagankow ani jɛgɛkow nafabɔli lataa ɲɛ.   
Mahamadu YATARA  -   Bɔlɔlɔkanbulonsigi tako fɔlɔ Mali minɛnw ni magodilanw ( SEVEPESEYƐMU ) kan bɛna sigi bɔlɔlɔkanlajɛ fɛ san 2021 zuluyekalo tile 8 ka taa a tile 9 na, a koɲɛɲinini dakun na ani san 2021 zuluyekalo tile 11 ka taa a tile13 la, a jagoli dakun na.   
Sababu Mali lasigidenso, min bɛ Kanada, bolo ka kokɛtaw nɔgɔyadabaw di, minnu bɛ nin jamana in kɔnɔ.     
A labɛnbagaw ka fɔ la, bulonsigi in ye sababu ye, min ka ɲi waleyalibagaw ani mɔgɔw bolo, minnu bɛ fɛnw lataa jamana kɔkan, ka faamuya sɔrɔ nɔgɔyadabaw kan Kanada sugu bɛ minnu di.   
Ka fara o fɛnw kan, minnu bɛ se ka kɛ Kanada sugu kan Mali Baarada misɛnninw ni mankanninw ( PEYƐMUYEW ) ka nafa la, a bɛna kɛ fana ka baaradaw jira, minnu bɛ Mali sɛnɛfɛnw labɔ kɔkan, magodilanw ani dɛmɛw, minnu bɛ se ka kɛ Mali jamana lasigidenso, min bɛ Kanada ani Kanada jago taaɲɛ cakɛda ( TEFO Kanada ) bɛ se ka minnu lase Mali baaradaw ma, walasa u ka tugu nɔgɔyadaw kɔ, minnu bɛ Kanada jamanaw ni ɲɔgɔn cɛ jago baarabolofara kɔnɔ.   
O cogo la, nin bulonsigi bɛna labɛn, a sigibagaw ka fɔ la, dakun fila dafɛ ( koɲɛɲinini ani jagoli ).   
Koɲɛɲinini dakun bɛn’a to kɛrɛnkɛrɛnnenya la k’i kunnafoni baaraminɛnw suguya caman kan, minnu bɛ jamana yiriwataw ka minɛnlabɔliw nɔgɔya kɔkan ani TEYƐFUWO bɛ se minnu di k’u bilasira, ani fana a bɛna to ka mɔgɔ faamuyalenbaw ka koɲɛdɔn nafa bɔ baarabolofaraw kan fɛnw bɛ sɔrɔ minnu na Mali PEYƐMUYEw fɛ Kanada ani ka se ka minɛntakadonw ani minɛntakabɔw Kanada baarabolofaraw dɔn kosɛbɛ, ka baaradatigi, minnu sera ka koladilanw kɛ Kanada, ka seereyaw lamɛn, ka jaabi bɛntaw sɔrɔ ɲininkaliw la, Mali PEYƐMUYEw bɛ minnu kɛ u yɛrɛw la.   
O bɛɛ, ɲininkaliw n’u jaabiw baaraw kɛli sabu la, minnu bɛ laban ka sew bange mɔgɔw ka kɛ kuluw kɔnɔ, adw.      
Ka nafa don mangoro, gomi jalan, bɛnɛ, si, sɔmɔ ani nsira baarabolofaraw la. K’a fara o kan, nin bulonsigi in bɛna kɛ sira ye, min bɛna sababu di Kanada minɛntakadonnaw ma ka Mali minɛnw lakodɔn ani ka sira don u ni fɛndilaw cɛ, mangoro, gomi jalan, bɛnɛ, si, sɔmɔ, nsira, adw., baarabolofaraw la.   
O tuma, Kanada minɛntakadonnaw bɛna se, o sabu la, ka Mali baaradatigiw ani minɛntakabɔlaw kunbɛn, minnu labɛnnen don ka minɛnw lataa Kanada suguw kan ni se belebele ye.    
Jogoli dakun kunkan, bɔlɔlɔ sanfɛ bulonsigi Mali minɛnw ani magodilanw ( SEVEPEYƐSIYƐMU ) kan, a labɛnbagaw ka fɔ la, bɛn’a to,  
ka koladilan nɔgɔyada sɛbɛlamanw nafa lase baaradaw ma, minnu sen bɛ tali kunfɔlɔ la ani BEDEBE ( B2B ) minnu bɛ lanɔgɔya, TEYƐFUWO ani SEYƐFISEYI ladilikɛla kɛrɛnkɛrɛnnenw fɛ ani lasigidenso baarakɛkulu ka dɛmɛ.        
O tuma, walasa ka sen don nin bɔlɔlɔ kan ɲɔgɔnkunbɛn na, Mali minɛntakabɔlaw, janko minnu b’u mago don Mali ni Kanada cɛ jago la, Maliden, minnu sigilen kanada ani Kanadaka minɛntakadonna, a ka di minnu ye, ( olu ) bɛna se k’u tɔgɔw sɛbɛn, fo ka se zuwɛnkalo tile 5, san 2021, koɲɛɲinini dakun na.   
Jagoli dakun kunkan, a labɛnbagaw y’a da tulow kan ko sannikɛla minnu sigilen don Kanada bɛna se k’u tɔgɔw sɛbɛn, fo ka se zuwɛnkalo tile 18, san 2021, n’a ka di u ye.   
Kanada, n’a ka jama, min jateminɛnen don k’a kɛ mɔgɔ miliyon 37,6 ye, b’i jɔ jamana jɔyɔrɔ la, minɛntakadon sugu belebele bɛ min bolo diɲɛ kɔnɔ.     
A ka minɛntakadon sugu baarabolofara ɲɛnaman saba cɛla, sɛnɛfɛnduntaw, finidilanfɛnw ni donfiniw ani sokɔnɔna masiri b’o la.   
Nin baarabolofara kelenkelenna bɛ se ka kɛ nafa belebele ye jamana yiriwataw bolo ani kɛrɛnkɛrɛnnenya la, Mali.   
K’a jate ko Kanada sɛnɛfɛnduntaw minɛntakadonw sera dolari miliyari 11,2 ma san 2019, finidilafɛnw ni donfiniw taw ye miliyari 14 ye san 2019, ani sokɔnɔna masiri taw ye miliyari 3 ye, san 2019.   
Garijigɛsɔrɔko Mali kɛnyɛrɛye baarabolofara bolo, k’a sababu kɛ Mɔgɔba Mmu Fatima B. Meyite ye, Mali lasigiden min bɛ Kanada ka galabukɛnɛya ye.   
Nana Sise  -  Mali minɛndoninanw ka sisan ɲɛmɔgɔyakulu ka saratiwaati sera a dan na.   
A lakurayali kama, Minɛnko ani Taamakow bɛ baaradaba min bolo, Makan Fili Dabo ka waati la, tun ye minisirisaraya labɔ k’a kalafilijama wele.   
O waati kɔnɔ, lamagaw tun bɛ ka kɛ kosɛbɛ.   
Ni Ba Ndawo ka fanga binni ye, foyi tɛ ka fo a taabolo daminɛni na.
Filanfilan bɛ senna, fo a mana kɛ ko sisan minisiri y’a bolo don a taabolo kɔrɔ ni barika ye.  
Hali ni minisirisariya bɔli bɛnna ni cɛmancɛlafanga fɔlɔ binni ye, a biro mɔgɔw ma wale si kɛ walasa ka taa ɲɛ.   
Yeɲɛna na, sisan ɲɛmɔgɔyakulu bɛ k’i sulusala walasa ka kalo damadɔ sɔrɔ.     
Faserijɛkulu  -  Kidali sigikan ye koɲɛ ye, min ɲɛ ka misɛn.  
Banbaganciya kɔrɔ daga, dɔw b’a jate ko bi tuguni a dugu bɛ SEMA bolo, Azawadi tɔnw ka Faraɲɔgɔnkanjɛkulu, Aleze Bɛnkan bolonɔbilabaga.    
Nin ɲɔgɔnye bɛ ka kɛ dɔgɔkun damadɔ mihisiricidenkulu ka taama kɔ Kidali.   
Wa Kidali, mɔgɔw bɛ k’a hakililatigɛ, fɛn bɛɛ labɛnnen don SEYƐSIYA kama.  
Nin ɲɔgɔnye bɛ taamasiyenni kɛ ɲɛfɛtaa belebele la.  
SEMA mɔgɔ dɔ bɛ nisɔndiya tan.  
Ale bolo, ko don, dɔwɛrɛw cɛla, min ye sababu ye k’a dugu cogoya lajɛya.     
Jamaw bɛ yen, gɔfɛrɛnɛri ani kɛlɛbolo labɛnnen kura daminɛnin fana
SEMA ka bolobirili si t’a kan, a y’o hakililatigɛ, fangaɲɛmɔgɔw ani Mali kɛlɛbolow ka kan ka sɔn dɔrɔn k’u bɛn Alize Bɛnkansɛbɛn ma.   
Faamuyakɛcogo, Pilatifɔrumu ma don min na.
Fahadi Agi Alimahamudu bolo, a perezidan, nin bɛɛ tɛ dɔwɛrɛ ye sisi kɔ ɲɛ na.   
mɔgɔw bɛ ka mankan caman kɛ ɲɔgɔnye kama, min kuntaala tɛna tɛmɛ lɛrɛ kelen kan. 
Hali an ma ɲɔgɔnye kɔnɔkow sɔrɔ.
A b’o yɛlɛko fɔ.  
Fahadi Agi Alimahamudu bolo, nin SEYƐSIYA bɛ bila ZESƐNKI sahɛli ( Z5 saheli ) lajɛba nata hakilila kɔnɔ, Njamena, dɔgɔkun nata.   
Bamako b’a fɛ dɔrɔn k’a bila diɲɛmɔgɔ kun na ko bɛn bɛ ka taa ɲɛ.
A y’a kuncɛ ten.  
Pilatifɔrumu tɔgɔlamɔgɔw dun bɛna kɛ yen koɲuman, nin wuladafɛla in na. 
A ɲiniko laban ka SEYƐSIYA kelen kɛ nin dugu in na, kɛra kabini sɛtanburukalo san 2019, n’a tun laban dɛsɛra ka kɛ
Minisiriɲɛmɔgɔ Dɔgɔtɔrɔ Sogɛli Kokala Mayiga bɛ ka tɛmɛ a ka taama sigiyɔrɔma caman fɛ.   
« Zuwɛnkalo tile 5 Fasoden Fangatigiw ka Faraɲɔgɔnkanjɛkulu Ɲɛmɔgɔyakulu Fɛɛrɛtigi » perezidan kɔrɔ tun ye kumaɲɔgɔnya minnu daminɛ ka kɔn a ka sigili perezidansariyasɛbɛn bolonɔbilali yɛrɛ ɲɛ Cɛmancɛlafanga perezidan,   
Kolonɛli Asimi Goyita fɛ.   
O taamaw faamuyacogow kɛra sira caman fɛ.  
Minisiriɲɛmɔgɔ lamini ka fɔ la, nin taamasen in ye hami jaabi ye bɛɛ sendonni na ani majigin cɛmancɛlafanga marali la.    
Halibi o lamini kelen ka fɔ la, o bɛ Dɔgɔtɔrɔ Sogɛli Kokala Mayiga ŋaniya da kɛnɛ kan ka taa marakɛcogo falenni na ani Malidenw ka faraɲɔgɔnkan.    
Dɔgɔtɔrɔ Alayi Bokumu, politikimɔgɔ « sara tɛ di min ma » fɛla la, wale min ye ka sira suguya caman mɔgɔbaw kunbɛn b’a jira ko minisiriɲɛmɔgɔ b’a fɛ k’a kɛ cogo wɛrɛ la.    
Fanga, min b’a la ka fɛla suguya caman lamɛn, b’a jira k’a t’a jate bilen k’ale ye kulu kelen ta ye, nka Malidenw bɛɛ ta.   
Dɔgɔtɔrɔ Sogɛli, i ka i hakili an’i ka Mali jamajɛkulu dɔnniya labaara walasa k’i ka ci kɛ ka ɲɛ.   
Ka janfakow kun ka ɲi kaban ani ka KUMACAMANTIGIW tigɛnsɔnya, minnu saralen don walasa k’i ka baara bali.   
A dɔn k’u tɛ se ka balo cogo wɛrɛ la, o tuma « An diga » !    
Politikimɔgɔ « sara tɛ di min ma » y’o sɛbɛn a ka Feyisibuku ɲɛ kan.   
Dɔwɛrɛw bolo, minisiriɲɛmɔgɔ bɛ munumunu kɛ yɔrɔnin kelen ten ani ko waatijatesɛbɛn dogolen b’a bolo, min laɲiniw dɔlakelen ye cɛmancɛfanga mɔɔnɔbɔli ye.   
O la, minnu sɔminen don k’a bɛ ka baara kɛ ka taa kalo 18 kɔfɛ, olu bɛ k’a ɲini gɛfɛrɛnaman kuntigi fɛ a kana munumun yɔrɔnin kelen ten an’a ka haminanko gɛlɛnw faamuya sɔrɔ ka ɲɛsin waatin dilen ma cɛmancɛlafanga kama.   
Bɔlɔlɔkankuma na Jari Magasa bolo, 
Nin badenyataama ninnu, minnu bɛ fɔ kosɛbɛ kunnafonidiminɛnw fɛ, bɛ Malidenw caman tɔɔrɔ.   
PEYƐMU ka kan k’i cɛsiri haminanko gɛlɛnw fɛ.
Ne bɛ deli k’a fɔ,
Haminanko gɛlɛnw bɛ ka ɲɔgɔn digidigi, waati jatelen don an ye…
Sɔɔni kalo ncinin wolonwula walasa ka cɛmancɛlafanga ban…
O de kosɔn, an b’a ɲini PEYƐMU fɛ a ka dɔnsen teliya ani ka ta bakuruba la ! 
Minisiriɲɛmɔgɔ bɛ taamana sɛfanw kan.
A ka ci ka gɛlɛn ka se a dan na.   
ƐMUSƐNKI – ƐRƐFIPE tɛ fanga kologɛlɛn ye bilen, mɔgɔ bɛ se k’i sinsin min kan, ka gɛrɛntɛw kunbɛn, minnu bɛ se ka kɛ.    
« Fasodenya Tɔn, Lakurayali kama ( ƐMUPEYƐRI ) » perezidan b’a dɔn tigitigi k’a tɛ se k’a jigi da fangaw ka kɔkɔrɔdonw kan, minnu b’a ye k’olu sen bɔlen don cɛmancɛlafanga la.     
Isa Kawu Jimi, min ye, faamuya bɛ mɔgɔ min na, siniyebaga, mɔgɔ basigilen, Alimami Mahamudu Diko bonyaba bɛ min kan, falen, fasodenɲuman ani mɔgɔ yɔgɔyɔgɔbali Asimi Goyita, la,     
bɛ k’a ka kɔrɔmatigɛli juguw caya, ka sin minisiriɲɛmɔgɔ ma, min sigira cɛmancɛlafanga perezidan fɛ.   
Fangaw caman bɛ bɛlɛnni na kaban.   
U y’a daminɛ ka jɔyɔrɔ minɛ kokura walasa ka binkannibaw kɛ.   
Waati dilen batoli kɛlen don dankun bilen ye tɛmɛ man kan ka kɛ min kan, politiki fangaw fanba dɔ bolo.   
Mukutari Wani nɔbilabaga minisiriɲɛmɔgɔyaso la, makɔnɔnen don ni jɔsen farin ye cɛw ani musow bɛɛ fɛ, minnu ɲɛ bɛ ŋaniya dogolen na a taamasen fɛ, ka tulon kɛ ni cɛmɛncɛlafanga mɔɔnɔbɔli ye,.    
Dɔgɔkun nataw bɛ lahidudi kɛ, ka yuguyuguli kɛ gɔfɛrɛnaman bolo, min fanga dɔgɔyalen don jamanaw cɛkow ɲangiliw fɛ ani min bɛ folofolo la, politiki ani hadamadenya gɛrɛtɛnw fɛ.   
Siyaka Dunbiya fɛ  -  ADEPE – Mali bolofara 5 Biro Sekeretɛri Zenerali, Sɛki Umaru Jalo ( SEWODE ) ye kunnafonidilajɛ laɲaga, alamisadon zuwɛnkalo tile 24, san 2021.    
A ye kofɔli kɛ,   
Ale ka fɔ la, Bamako Disiriki Komini 5nan Biro dafɛ biro filanan tɔgɔfɔlen sigira ADEPE - Maliba sariyaw ani kɔnɔnasariyaw sɔsɔli jugu kɔnɔ Yuba Ba an’a ka Sekeretɛri Zenerali, Abudulayi Sibibe fɛ, ni Sekeretɛri politiki, Bubakari Baba Keyita, ka jɛɲɔgɔnjuguya ye.   
Sɛki Umaru Jalo ka fɔ la, nin lajɛ balalen kofɔlenba weleli kɛcogo sɔsɔra Yuba Ba fɛ an’a ka Sekeretɛri Zenerali.  
Ka bɛn sariyaw ma, Bolofara Sekeretɛri Zenerali kelen pe de yamayuralen don k’a weleli kɛ.  
Mɔgɔ hakɛ dafalenko saratiw ?  
A y’a pereperelatigɛ ko ciden 38 dama de ye kala ta, 104 cɛla, minnu tun bɛ kɛnɛ kan.      
O ka dɔgɔn walasa ka ɲɛmɔgɔyakulu kura sigi.   
Walasa ka ɲɛmɔgɔyakulu lakuraya, ne bɛ min kunna,
Sariyaw b’a fɔ san naani.
Wa u ye nin lajɛ balalen kɛ, kasɔrɔ ne bɛ ɲɛmɔgɔyakulu min kunna tɛ dɔwɛrɛ la kalo 6 kɔ.   
a ko ten.   
Sɔsɔli wale wɛrɛ, min kɛra an ka sariyaw sɔsɔbagaw fɛ,  SEWODE tɛmɛna kuma fɛ ten, ye ko ADEPE – Maliba ɲɛmɔgɔyajɛkulu waleyalikɛla lajɛlen de bɛ se,
ka ɲɛmɔgɔyakulu binni dantigɛ.   
A dun ma kɛ o cogo la.     
O ye ko bolofara tɛ se k’a yɛrɛ bin.   
Ani fana,
Sarali si ma kɛ ne na o sira la, kasɔrɔ ne ye pariti Ɲɛmɔgɔyajɛkulu waleyalikɛla mɔgɔ ye.   
Ɲɛmɔgɔyajɛkulu ma lajɛ abada, janko ka Komini 5nan bolofara Biro wuli. Wa ne ma lamɛn SEYE mɔgɔ kelen si fɛ a koɲɛ kan.  
Sɛki O. Jalo y’o pereperelatigɛ.   
Ale bolo, Yuba Ba ni Abudulayi Sidibe tɛ dɔwɛrɛ la fo ka sariyaw foroki u senw kɔrɔ bɛɛ ɲɛ na ani bɛɛ ka dɔn na, ne tɛ se ka sɔn min ma, kasɔrɔ n ma wale kɛ,   
bawo, ne donna nin pariti la sariyaw batoli kama, tilennenya kama, josariya batoli kama.  
Nin kun de kama yɛrɛ, ne b’a ɲini u fɛ u ka pariti politki marali cogoya lajɛya.
Ka pariti sariyaw an’a lataamasariyaw foroki sen kɔrɔ wa ?   
Wa ADEPE – Maliba Danbetigiperezidan, Aliyu Bubakari Jalo, 
ka laɲiniw 
Sariyaw batoli la ma mago ɲɛ.
Ne tɛ ka n balan jɔyɔrɔw la, a ko ten, nka pariti sariyaw an’a sigikanw de bɛ taafan jira an na ; fɛn batofɛnw don an’u ka kan ka labato tɔndenw bɛɛ fɛ walasa ka misali ɲuman di.   
Ne t’a dɔn n bɛ ka min kɛ n’a tɛ sariya kɔnɔ, SEWODE ye hakilijigin kɛ o la, nka kabini Lajɛba kɛra, Yuba Ba n’a ka Sekeretɛri Zenerali bɛ k’a ɲini ka ne caron.  
U taara fo ka dusu don murutili la, denmisɛnw ka Jamana Biro yɛrɛ kɔnɔ.   
San 2020 depitekalataw senfɛ,   
olu Yuba Ba ani Abudulayi Sidibe kelenw de ye ko bɛɛ kɛ yaasa ka n ka cɛbɔya bali.    
Nka, u ka maganw kɛra fu ye,   
bawo,   
ne ye an ka tɔndenw ni ɲɔgɔn cɛ kalata kunfɔlɔw sebaga sɔrɔ, nɔgɔya la.
Nka, u ye baara kɛ walasa ka n mabɔ depitekalataw senfɛ, a y’o fara a kan.   
Ani fana, Birow lakurayali senfɛ Komini 5nan kɔnɔ, Sɛki O. Jalo y’a jira ko binkanni sugu caman dara a kan Yuba Ba ani Abudulayi Sidibe fɛ.    
U tun ye ko bɛɛ kɛ ka balan da n ɲɛ ani ka bolofara bilali sen kan bin.
A ka fɔ la, 
Ani k’a fara a kan,
Juguya bɛ Sekeretɛri Zenerali Abudulayi Sidibe kɔnɔ ka sin ne ma.    
bawo, a cira dugma ne fɛ komini kɔnɔ (Bamakɔ Komoni 5nan ), Bamakɔ Disiriki Kolatilenjɛkulu ɲɛminɛni na.      
N b’a fɔ k’a jɛya, pariti don, min bɛ n ni kan.    
Wa n bɛ kɛlɛ kɛ a sariyaw an’a kɔnɔnasariyaw batoli kosɔn ani ɲɔgɔnbonya tɔndenw ni ɲɔgɔn cɛ pariti kɔnɔ.   
A y’a kuncɛ ten.  
ƐMEYƐSI  -  Gɔfɛrɛnaman y’a kɛ a haminanko Gɛlɛnw dɔlakelen ye, walasa ka hadamadenya nasiraw basigi.   
A ɲɔgɔnyeba ɲɛni bɛ bɔ danaya la, a fanw sugu caman ni ɲɔgɔn cɛ.   
O kosɔn Dɔgɔtɔrɔ Sogɛli Kokala Mayiga bɛ taama na ka lafasalitɔnw bɛɛ kunbɛn ka kɔn.   
Gɔfɛrɛnaman kuntigi ye Sinɛrizi, kalanko lafasalitɔnw ɔkutɔburukalo tile 15 san 2016 bolonɔbilalaw, tigitigisɛbɛnmaralaw, tigitgisɛbɛn marayɔrɔ ani kiritigɛda kalatigiw ka lafasalitɔn ani kasobonw kɔlɔsilibagaw ta, bisimila ka dada ɲɔgɔn kan, kunun.     
Dɔgɔtɔrɔ Sogɛli Kokala Mayiga y’a yɛrɛ bila o cogo la, hadamadenya kumaɲɔgɔnya hakiliɲumanya kɔnɔ, min b’a to jɛɲɔgɔnw ka sin k’u haminankow ani dajiraliw sara ale la yɔrɔnin kelen, hadamadenya nasiraw basigili kosɔn.    
A taamasen bɛ don danaya kologɛlɛyali kɔnɔ, Fanga ni lafasalitɔnw cɛ ani ka taamasiyɛnw da sira kan hadamadenyasira Lajɛ kɛli kama.   
Hali n’a laɲininen don kabini waati jan, nin lajɛ in kɛli bɛ gɛlɛya kɔnɔ kunw caman na.   
Sogɛli Kokala Mayiga sɔnna bakuruba la, ɲɔgɔn hakililaɲini ntanya ma ka kɔn, walasa ka jɛn n’a ye, ka taa nin lajɛba la, min ka kan, yaasa ka danfara kofɔlenw dalasa Jamana baarakɛlaw saraw kɛcogo la.
Nin ko ɲɛnabɔli bɛ damakɛɲɛni kofɔ, janko ladiyaliwariw ani koladilanwariw. 
O koɲɛ kan, minisiriɲɛmɔgɔ ye hakililadi kɛ, ko ni gɔfɛrɛnaman y’a latigɛ ka ladiyaliwariw di bɛɛ ma, mɔgɔw bɛna u yɛrɛ sɔrɔ ni sefawari miliyari 1.400 ye, k’a bɛn baarakɛnafolo tilancɛ ma.    
Yanni hadamadenya nasira ɲɔgɔnyeba cɛ, gɔfɛrɛnaman y’a latigɛ ka saraw katimuw damakɛɲɛ
Minisiriɲɛmɔgɔ y’o latigɛ kɛkun ɲɛfɔ lakɔlikaramɔgɔw ye.
Nka,  faamuyacogo wɛrɛ de b’olu bolo a la.   
Damakɛɲɛni b’olu ka sɔrɔlen bɔ a ma, k’a da a kan a bɛ sin ka sariyasen 39 bin, u ka kumalasela, Usumani Alimudu, y’o jateminɛ.   
O cogo la, a ye lasɔmini kɛ, lakɔlikaramɔgɔ bɛna kɛlɛ kɛ k’u ka sɔrɔlen makaran.
Ni k’a fara a kan.     
Bi bɛ, lafasalitɔnw bɛn’u labɛn ani ni baarabila lamagaw ka kan ni kɛli ye, an bɛn’o kɛ.
Minisiriɲɛmɔgɔ ni tigitigisɛbɛnmaralaw, tigitgisɛbɛn marayɔrɔ ani kiritigɛda kalatigiw ka lafasalitɔn, minnu bisimilala lakaramɔgɔw kɔfɛ, tigitigisɛbɛnmaralaw, tigitigisɛn marayɔrɔ ani kiritigɛda kalatigiw ka lafasalitɔn kannabilalen cidenkulu ( Sinagi ), fana garijigɛ donna dusukunjɛlenya ɲɛfɔliw la.       
Sogɛli Kokala Mayiga, min tɛ fɛ ka don mɔgɔ minnu kɔnna ale ɲɛ ye ka fili kelenw na, y’a da se kunw ma, minnu b’a to Jamana tɛ se, waati bɛɛ, k’a ka kandiw labato ka sin lafasalitɔnw ma.    
Tuma caman, a ko ten, sɔnw bɛ kɛ kow ma gɛrɛntɛnw kɔnɔ, kasɔrɔ tuma caman, a dɔnnen don k’u tɛ se ka kɛ walima ko kɔlɔlɔw bɛ se ka sɔrɔ u kɔ, waati surun walima waati jan na.   
O kokɛcogo, min ye sɔn kana kɛ ni politiki gɛrɛntɛn tɛ, b’a to fana ɲɛw bɛ dutugu waati dɔw la gɛlɛyaw yecogo bakuruba kan, ni k’a bila, o la, dɔw dusu la k’olu minɛcogow kɛlen don tilennenbaliya kɔnɔ.    
Ne m’a fɔ ko jo b’aw fɛ bakuruba la walima ko jalaki bɛ bin aw kan, nka gɔfɛrɛnaman ka kan ka kɛ dutigi ɲuman ye. 
Mɔgɔ tɛ se ka damakɛɲɛni kɛ, nka mɔgɔ ka kan ka tilennenya kɛ.
a y’o hakililatigɛ kɛ.
Lafasalitɔn tɔgɔ la, Musa Bore y’a dajira k’a ka kɔkɔrɔdon tɛna dɛsɛ.   
O bɔlen kɔ yen, lafasalitɔnw bɛnna a kan ka laɲiniw bɛɛ jɔ, k’a bɔ min sirilen don kiritigɛ bolofara taafansariya sariya waleyali la, min bɛ kiribaara ladiyaliwari di tigitigisɛbɛnmaraw fana ma.    
Nka gɔfɛrɛnaman tɛmɛnen ye nin sariya waleyali kɛ, k’a dan sira la.   
Nin tilennenbaliya, lafasalitɔn jɔyɔrɔtigi ka fɔ la, ka kan ka latilen waati surun kɔnɔ.     
An k’a dantigɛ ko kasobon kɔlɔsilikɛlaw ka lafasalitɔn fana bisimilala minisiriɲɛmɔgɔyaso la.   
U bɛɛ ye, Sogɛli Kokala Mayiga ye hakililatigɛ kɛ, a kɛli la u bɛɛ ka bila la ani gɔfɛrɛnamanbaara baaradaba ta la.    
An bɛna an gɛlɛya ka danaya lana kokura ani ka hadamadenya nasira kumaɲɔgɔnya labɛn ɲɔgɔn fɛ.   
a y’o hakililatigɛ di.    
Isa Danbele  -  Sibiridon, zuwɛnkalo tile 25 tɛmɛnen, Dɔgɔtɔrɔ Bubu Sise, IBEKA kininbolo ani bolo maramafɛntigi, sigira k’a kɛ Jene kubeda IYƐRIDE ( Faraɲɔgɔnkan Perezidanfanga ani Bɛnkanfanga kama ) bolofara sɔrɔ koɲɛw sekeretɛri ye, alamahinɛna Sumayila Sise la, ka nin pariti in jɔyɔrɔtigiw fɛ.   
A kɛra Jene sigida bolofara ka lajɛ baaraw senfɛ.   
Nin donni, min bɛ bala mɔgɔ la ani min kɛra yɔrɔnin kelen, waati damadɔnin ka kɔn san 2022 perezidansigi kalataw ɲɛ, bɛ na ni ɲininkali caman ye, minnu ka kan kosɛbɛ, Bubu Sise hakilila jɔnjɔnw kan, a bɛ i ko ale min bɛ k’a ɲini ka yɛlɛn Sumayila ka so ( IYƐRIDE ) balan.   
k’a jigi da a kan, k’an ka jamanaba sannajɔyɔrɔ minɛ.   
IYƐRIDE ɲɛmɔgɔw bɛna masayafugulan bila a kun na wa, i n’a fɔ u ka bandaritabaga ni bisigi ye a ka fɔ ko sɔn tɛ kɛ Bubu Sise ka cɛbɔya ma sariyasuba lafasabulon fɛ ?     
Hali n’a bɛ se ka sigi sariya ɲɛkɔrɔ, Bubu bɛ se wa hɔrɔhya la, jogoɲumanya la, k’a hakili da a kan ka Mali fasojama ka kalatali sɔrɔ, a ye min janfa n’a den caman dajili ye ?    
Farankannafa jumɛn bɛ se ka kɛ bolodonni ye Bubu Sise ka cɛbɔya kɔrɔ Faransi fɛ, ka tɛmɛ a ka den mandi kura fɛ Afiriki tilebinyanfan fɛ, Mohamɛdi Bazumu ?    
Sise dɔ taara ! 
Sise wɛrɛ bɛ ka na.    
Jinɛmusonsirin dɔwɛrɛ tɛ, i n’a fɔ Mali seko ni dɔnko falen don a caman ani kɔrɔlen na cogo min, nka kunnafonilakale gɛlɛn, min labɛn don ka nalomaya ani kafalenya sigiyɔrɔ politiki ladon a kɔnɔ ; Faransi ka kɛcogo la kɔni.     
Jamakulufanba min bɛ Perezidan fanfɛ, kuntigi kɔrɔ de don, IBEKA ka saratiwaati filanan ani laban na, Dɔgɔtɔrɔ Bubu Sise, min lajiginna,   
ale an’a ka kotigiba, malidenw  fɛ, IYƐRIDE tɔndenw tun bɛ minnu ɲɛ ma, ni kalo damadɔ o kɔ, minnu kɛra a degelikaramɔgɔ bara, Perezidan Mohamɛdi Bazumu, jiginna IYƐYIDE la ni maramafɛnw ni doniw ye, tilegan derenderen fɛ.   
Nin donni min balala mɔgɔ caman na, tolen bɛ ka na ni kumafalenfalen dɔw ye ani ɲininkaliw caman politikijama cɛla, nka ani fana kamanaganw ni diminw, minnu bɛ ye Mali jamaw dusukun na, minnu ma tila u masurunnamɔgɔw ka sangasigi la.    
Politiki fɛsɛfɛsɛlikɛlaw ka fɔ la, nin dukelenmɔgɔcɛfuru labɛnnen hakiliɲumanya  fɛ, min man kɛnɛ, n’a fana bɔra ko fila la, 
Ko min na, dɔgɔtɔrɔ Bubu Sise, min gɛnna ka bɔ fanga la tilegan fɛ ani fasojama fɛ, b’a ɲini ka segin ka kɛ Jamana Perezidan ye ka tɛmɛ fulɔwo dɛnnen fɛ, Faransi bɛ ka min dilan ale kama.    
O cogo la, ŋaniya bɛ Bubu Sise la, min ma dantigɛ, ka IYƐRIDE minɛ ani ka kɛ a cɛbɔ ye perezidansigi kalafili nata la.        
O la, kumakanw bɛ ka kɔrɔta kaban, « Wenizi » kɔnɔ, k’a fɔ ko Bubu Sise ye Moti marabolo IYƐRIDE cɛbɔ ye san 2022 perezidansigi kalafili la.     
Mɔgɔ b’a ye ka ɲɛ, o tuma, ko Bubu Sise mago bɛ kalafili baaramiɛn na, min ye IYƐRIDE ye walasa ka yɛrɛkofɔ baaraw kɛ, a kɛtɔ k’a yɛrɛ dɛmɛ ni lahawuta nafolo sew ye, a sera ka min sonya a ka tɛmɛni senfɛ gɔfɛrɛnaman kɔnɔ, walasa k’i sama ka yɛlɛn jamana kunna.      
Ka dɔn ko IYƐRIDE ɲɛmɔgɔ lakodɔnnenba fatura kasɔrɔ a ma se k’a kɔ labɛn pariti kɔnɔ, ani hali ka ɲɛmɔgɔ filanan jira, min tun bɛna se ka sannakiritigiba jɔyɔrɔ minɛ.     
O yɔrɔlankolonyalenba nin pariti kun na ye ko filanan ye, min ye nin dukelenmɔgɔcɛfuru kɛli nɔgɔya, bawo IYƐRIDE tun bɛ Ala ka mɔgɔ cilen ɲinini na, min bɛ kɛ cɛbɔ ye perezidansigi kalafili la, hali a mana kɛ Sitanɛ den ye walima mɔgɔ bɔlen jahanama kɔnɔ.     
Dakan goman jumɛn ye nin ye, min kɛra jamana politikifanga filanan ye, ƐRIPEYƐMU kɔfɛ.    
Ko kolomayɔrɔw, cɛbɔya la, min bɛ filanfilan na !      
Maliden si tun tɛ se ka ko min bila a kun na, o kɛra, o tuma.
Bubu Sise y’a yɛrɛ politikibin IYƐRIDE la.   
Ko ye mɔgɔ fila minnu sɔrɔ bakuruba la, utikalo tile 18 san 2020 fangadafiri la, dɔlɔkelen,
nin sababu la, minisiriɲɛmɔgɔ kɔrɔ, Dɔgɔtɔrɔ Bubu Sise, gɛnnen da fɛ b’a ɲini ka segin ka na fulɔwo fɛ, hali n’a b’a dɔn ko Mali fasojama b’ale fɔɔnɔ, a ka jamana maracogo ɲagaminenba kosɔn.      
Murutili wulikajɔ, minnu tun bɛ IBEKA ani Bubu Sise ka baarabila ɲini, n’a tɔgɔ dara ƐMISƐNKI –  ƐRƐFIPE, tun bɛ kiri bɔ ko caman na, IBEKA ka marakɛcogo la, Bubu Sise kɛra o min ka Damanw ani Tajiko minisiri ye, Sɔrɔ ani nafolokow minisiri, o kɔfɛ minisiriɲɛmɔgɔ, k’a dada ɲɔgɔn kan.   
K’a to a kɛra IBEKA ka fanga labaaraminɛn jɔyɔrɔtigiba ye, Bubu Sise bɛna se sɔɔni ka kɛ ƐMISƐNKI – ƐRƐFIPE ɲɛmɔgɔ tɔgɔtigiba ye, k’a sɔrɔ IYƐRIDE kotigiba kura don.    
Tariku ka yɛlɛkoko tɛ fiyewu, nka tanni belebele don ni sen ye, min dilen na kɛ an ka jamana kɔsɔlatariku ma.    
Ko ƐMISƐNKI – ƐRƐFIPE, min ye IBEKA ka fanga ka baarabila ɲini ni k’a sɔrɔ, ka Bubu Sise bisimila, i n’a fɔ a ka ɲɛmɔgɔ tɔgɔtigibaw dɔlakelen, ye neni ye Mali fasojama ka kegunya ma,  nɔ jugu bilalen a ka danbetigiya la ani binkanni kɛli tasibila la mɔgɔ ye,  zuluyekalo tile 10 ka se tile 12 san 2020 mɔgɔfagaw kɛra minnu sabu ye.
Hali ni Mali kiri ma foyi fɔ fɔlɔ o sɛbɛnw kan. 
Hakilijigin na, IBEKA ka saratiwaati de kɔnɔ, Mali tɛmɛna tiɲɛnijuguba kɛli dafɛ jama kan : kɛlɛ, duguw cɛlen ka bɔ dugukolo ja kan pewu, mɔgɔw fagalibaw,     
diɲɛnatigɛw karilen u kuru la, kɛlɛ mɔgɔ wulilenw ka bɔ u sigiyɔrɔw la ani jamana kɔnɔna kunmadogolaw ; ka wari, minnu tun bilala kɛlɛko bolo kan ani KOWIDI nafolow ŋanamunenw sɛbɛnw senbɔ a la, sannikɛsɛbɛnw bayɛlɛmɛni ka dɔ fara u jatew kan, baarabila banbaliw tugutuguli ɲɔgɔn na.       
Ko bɛɛ kuncɛ ni ƐMISƐNKI – ƐRƐFIPE ka zuluye tile 10 ka se a tile 12 wulikajɔlaw dajiliba ye.   
Cogo di ka ɲinɛ ko ƐMISƐNKI – ƐRƐFIPE ka wulikajɔ belebele kɔ zuluyekalo tile 10 san 2020, min ye fasojama wele jamajɛkuluw ka fangabonyabaliya la ani ka ban ka IBEKA lakodɔn Jamana perezidan ye, Bubu Sise, min tun ye gɔfɛrɛnaman kuntigi ye kasɔrɔ minisiriw t’a bolo, tun ye yamaruya dibaga kelen ye ka muguci wulikajɔla bololankolonw la, fo misiri kɔnɔ, ka mɔgɔw faga, minnu ka ca tan hakɛ ye.    
K’a da kan dɔrɔn, fasojama ye wulikajɔ kɛ walasa ka Mali jamana kisi cili ma, a dajira Bubu ni IBEKA fɛ.
Bi, fanga furanna ka bɔ yen sɔrɔdasi fangadaraki fɛ, jolibon ma kɛ min na.        
Sɛbɛko la, fasojama, sagotigiya bɛ min bolo, na se k’i janto a cogoya la.    
O de kosɔn  Musutafa Sibi, IYƐRIDE waati fɔlɔ tɔnden dɔ, alamahinɛna Sumayila Sise la masurunnabaaraɲɔgɔn, y’a dantigɛ ko IYƐRIDE tɛ se, a kun dɔnnen a fɛ, ka jɔ mɔgɔ ka cɛbɔya kɔrɔ, min kɛra IBEKA ka marakɛcogo labaaraminɛn.    
Mohamɛdi Bazumu, cɛbɔ Bubu Sise degelikaramɔgɔ.  -  Ka Bubu Sise to a ye nizɛrika ye a dusukun na ; a muso ye nizɛrikaden ye an’a ka denbaya sigilen don Ɲameyi, san wolonwula kɔnɔ a ye min baara IBEKA bolo.    
Mohamɛdi Bazumu, Perezidan kura min sigira Nizɛri Faransi fɛ, ye bolokɔnɔmɔgɔ ye bi, tɛmɛ tɛ kɛ min kan, dugukolosigicogo politikiw ani dugukolosigicogo fɛɛrɛw baara kɛcogoya la sahɛli kɔnɔ.      
Alasani Watara min bɛ ka kɔrɔ ani Maki Sali jama tɛ min kɔ kɛrɛw la, Bazumu kɛra Faransi ka den mandi ye kabini Perezidan Idirisi Debi nikarabarali kɛra.     
Ni Perezidan Bazumu ye, Faransi ka nafaw lakananen koɲuman don Afiriki tilebinyanfan fan bɛɛ fɛ.   
A kana bala mɔgɔ si la, o tuma, ni Mohamɛdi Bazumu t’a fɛ ka Kati Sɔrɔdasikulu fangadarakila ka kuma mɛn, n’a bɛn’a ɲini waati bɛɛ k’o fanga dɔgɔya, walasa k’i bɛn Faransi ka waatijatesɛbɛn ma.      
Mali cɛmancɛlafanga fanga dɔgɔyali kɔfɛ sɔrɔko ani nafoloko sira kan ni sinsinni ye IYEMOWA ani SEDEYAWO kɔrɔtaliberew kan, dakun wulibali nata bɛna kɛ ka Bubu Sise bila kirike sanfɛ fo k’a lasigi perezidanya sigilan kan.
Ni Mohamɛdi Bazumu ka degelikaramɔgɔya ye, Faransi ka denfaya, kɔsɛmɛni kalata baaraminɛn na, min ye IYƐRIDE ye, Bubu Sise, ni nafolo hakɛba, min sonyana Mali bolo, npalan dalen a disi la k’a cɛlatigɛ,    
tɛna gɛlɛya si sɔrɔ ka kɛ Mali jamana perezidan ye san 2022, ni sariyasunba lafasabulon tun y’a ɲɛ tugu nin cɛbɔya cogoya kan, jogoɲumanya tɛ min na, n’a bɛ sariya sɔsɔ ani n’a tɛ bɛn, min bɛn’a to sɔn kana kɛ o la.   
Ka kɛ ko Maki Sali, Daramani Watara, Rɔki Kirisiyan Kabore ani Eyadema ka kɔkɔrɔdon wulibaliw ma don jate, minnu bɛna sɔrɔ a fɛ nɔgɔya la ten.    
A kana bala an na, ko sɔnni kɔfɛ, min bɛ se ka kɛ, o dalakɔrɔbɔli cɛbɔya la, farati bɛ min na, jeli saralenw k’u bolow fa, minnu hakili bɛna diya kosɛbɛ o tuma, ka na, laban na, cɛbɔ Bubu Sise bɔnnasiraw dajira an na, minnu falenna ani k’u dalabɛn k’a bɛn a don ma, n’a bɛ bala ka kɛ banbagatɔ Sumayila Sise bɛɛniden ye, ni bɔli ye kolonsoni dɔ kan, k’a masɔrɔ u jamu Sise fɛ kabini San 1000.   
fan dɔ fɛ Afiriki, Nizɛri badabolo la, gundow sɛlɛ, minnu kabakoyaw ka bon kosɛbɛ.   
Aliyu Badara Jara  -  Nin koɲɛ in,  min ɲɔgɔnna man ca, bɛ dɔ fɔ bangebaga bɛɛ ye, yaasa u k’u mago don denmisɛnw ka lamɔ na, k’a da a kan an ka jamajɛkulu bɛ jiginjigin yɛrɛ de kan mɔgɔ bɛ cɛnɛ min kan, fo ka taa ɲankata kɛ, juguman na, denmisɛn walekɛcogo kelen pe ye.    
O cogo la, polisi ɲɛmɔgɔba Abudarahamani Alasani, arɔndiseman 1ɔlɔ polisiso ɲɔmɔgɔya bɛ min bolo, ka cɛdenw ye denmisɛn wɔɔrɔ minɛ, sibiridon mɛkalo tile 15 san 2021, nɛgɛkanɲɛ 21 fanfɛla la, k’a da kɛlɛ kan, min kɛra bugɔliw sabu ye ani joginni ni murumafɛn ye, minnu dabɔra a kama.   
Ka bɔ polisikunnafonisun na, a bɛɛ daminɛna, tuma min na kɛlɛ donna denmisɛnkulu dɔ, min bɔra Lafiyabugu kin na, ka na i ɲɛnajɛ Bamakɔ jamana fɛnlamarakɛnɛ yɔrɔ la ani denmisɛnkulu filanan cɛ, min nana ka bɔ Bulukasubugu la, u bɛ si bɛ san 17 jukɔrɔ.    
U ladɔnniyalen, Komisɛri Pɛrɛnsipali Abudarahamani Alasani ka nɔbɔla mɔnenw, sera a yɔrɔ la ni ka denmisɛnw bɛɛ minɛ, minnu sen donna nin kɛlɛ la, min kɛra bugɔliw sabu ye ani joginniw ni murumafɛn ye.   
An kunnafonibagaw ka fɔ la, Bamakɔ arɔndiseman 1ɔlɔ polisiw ka 
teliya sera ka ko jugu bali.       
Denmisɛn wɔɔrɔ, minnu kelenkelenna sɔrɔla ni murumafɛn ye, minɛna ka taa n’u ye polisiso la, sɛgɛsɛgɛliw kosɔn.     
Kulu fila kelen-kelen bɛɛ ye jalaki bin tɔkelendɔ kan.
Kulu fɔlɔ ye telefɔniko gɛlɛya dɔ dantigɛ, min na kɛ kɛlɛ kun ye ani kulu filanan ye jɔlɔkɔko gɛlɛya dajira.   
« An terikɛ dɔ tun ye dɔ ka telefɔni singa ka foto dɔw ta.
Waati min na a tun bɛ ka fotow ta, Bulukasubugu denmisɛn fila nana bin a kan, k’u bɛ telefɔni minɛ a la.   
O laban y’i kanbɔ an ma,  o la, an nana ɲɛfɔliw ka kɛ an ye.   
Kasɔrɔ a ma faamuyali ɲini a kola, Bulukasubugu kulu y’a kɛlɛkɛfari da an fɛ », kulu min bɛ bɔ Lafiyabugu mɔgɔ dɔ ye nin lase. 
K’a kɔ don o la,  Bulukasubugu denmisɛnw ka kulu mɔgɔ dɔ y’a da tulow kan ko  « an terikɛw dɔlakelen ka jɔlɔkɔ minɛna a la. 
O la, an tun nana a minɛ ».  
Halibi an kunnafonibagaw ka fɔ la, ɲɔgɔnsɔrɔ fɔlɔ kɔfɛ, Lafiyabugu kulu kɛlen k’a ye k’a fanga ka dɔgɔn a faden ɲɛkɔrɔ, a seginna a kɔ ka dɛmɛw ɲini. 
Ni k’a fara a kan ko tuma min na u farala, Bulukasubugu kulu denmisɛn dɔ lakoorila Lafiyabugu denmisɛnw fɛ.
O kɛtɔ k’a yɛrɛ lakana ni muru ye, a ye denmisɛn D.D. jogin a barakɔrɔla la. 
A taara ka taa teliya la lapitani k’a furakɛ.
Denmisɛn wɔɔrɔ minnu minɛna, bilala denmisɛnw ka kiriso ka bolo kan ani u tɔw bɛ ka ɲini ni sɛbɛ ye.
Bubakari Payitawo  -  
Kɔkankale yɛrɛ de kɛra Angilɛw ka minisiriɲɛmɔgɔ kɔrɔ, Toni Bilɛri, ka ɲininikɛcakɛda la, laseli kɛlen kɔ cɛmancɛlafanga minisiriɲɛmɔgɔ kiura, Sogɛli Kokala Mayiga fɛ,  
Ka wele bila jamana kɔnɔ faamuyakoba ma sariyasunba ani kalafili yɛlɛmaniw sɛbɛnni kama.       
-maliweb.net-   a welelen cɛmancɛlafanga Perezidan binnen, Kolonɛli - mazɔri min bolobɔlen don, Ba Ndawo, fɛ walasa ka Mali ɲɛmɔgɔw bilasira ka sariyasunba ani kalafili yɛlɛmaniw kɛ,      
ɲininikɛcakɛda Toni Bilɛri bilala bi ɲɛmɔgɔw kuraw fɛ.   
Hakilijigin na, Angilɛw ka minisiriɲɛmɔgɔ kɔrɔ bisimilala Cɛmancɛlafanga Perzidan fɛ, Kuluba masaso la, marisikalo tile 22, san 2021.    
Nin ɲɔgɔnkunbɛn senfɛ, a mɔgɔba fila tun ye jɛɲɔgɔnya bɛnkansɛbɛn sigibajuw jubɔ, minnu tun labanni bɛ senna, fo perezidan Ba Ndawu wulila ka bɔ fanga la.   
Kunnafoni laselenw k’a fɔ la, kunnafoniminɛn wɛrɛw fɛ, Toni Bilɛri ka ɲininikɛcakɛda ni Mali gɔfɛrɛnaman tun bɛnna baaraboloda dɛmɛni fɛɛrɛ kan, cɛmɛncɛlafanga ka siratasɛbɛn waleyali kama.   
Min tun ka kan ka fan fila mɔgɔw bila ka fangabulonw ani kalafiliw yɛlɛmaniw kɛ ka ɲɛ kalow kɔnɔ minnu bɛ na.       
Kow tun bɛ i ko u taara ɲɛ fo k’a kɛ ko ɲininikɛcɛkɛda ye mɔgɔ faamuyalenba fila lana Mali kɔnɔ, minnu tun ye baara daminɛ kaban Jamana Mara ni Fanga Cɛmabɔli minisiriso la ani Jamana Labɛnko kura ta la.     
Fɔlɔ,
Zeni Afiriki ka fasiri dɔ ka fɔ la, Sirili Kulenowiki, ka kan ka ladilikɛla jɔyɔrɔ fa baarajɛkulu kɛrɛfɛ, min bilalen don kalafiligafeba falenni na.   
K’o kɛ k’a da a ka koɲɛdɔn kɔrɔ kan.    
Janko a sen donni, faransɛkanfɔlaw ka tɔnba tɔgɔ la, kalafiligafeba sɛgɛsɛgɛli la Burukina Faso ka kɔn kalafili labɛnnenw ɲɛ nowanburukalo san 2020 la.     
Filanan, Senegalika sariyasundɔnna, Bubakari kante, tun ka kan,
a fana ta la, k’a sendon sariya bakuruba kura labɛnni baarabolodali la,  
Sisan o bɛɛ kɛra ko tɛmɛnen ye.    
Minisiriɲɛmɔgɔ kura y’a ka ban fɔ ko sariyasunba ani kalafili yɛlɛmaniw ka kɛ kɔkan ɲininikɛcakɛda fɛ. 
Ale bolo, 
San 1960, san 1974 ani 1992, Malidenw de y’u ka sariya bakuruba labɛn.   
Munna san 2017,
Ɲɛmɔgɔw ye Erowari miliyon 1 bɔ, min ka ca ka tɛmɛ sefawari miliyon 650 kan, walasa ka sariyasunba baarabolodali dɔ kɛ Mali kama, ka laban ka yɛlɛmani tɛmɛsiraw bin ?
Wa munna san 2020, Mali jamana bɛ wele bila kokura kɔkancakɛda ma k’a dɛmɛ ka yɛlɛmaniw kɛ.   
Kasɔrɔ jamana kɔnɔ jamana kɔnɔ sew b’an bolo ?  
Dɔgɔtɔrɔ Sogɛli Kokala Mayiga, min ye fini wuli ka bɔ tɛgɛ dunan donni kan yɛlɛmaniw na, minnu ka kan ka kɛ Mali la, y’a yɛrɛ ɲininkan tan.   
N’anw ka gɔfɛrɛnaman ye, nin waleyalikɛcogow banna.   
Jamana kɔnɔ kofaamuyakoba de bɛna sin ka bila tuma bɛɛ baara la yɛlɛmaniw bɛɛ kama.   
Danaya ka da an kan, bɛ sɔrɔ o de fɛ.   
a y’o jalatigɛ,
kasɔrɔ dɔwɛrɛ t’a bolo kalo segin kɔ walasa ka kalafiliw labɛn ani ka yɛlɛmaniw kɛ.    
Sogɛli Kokala Mayiga bɛ ka to ka ban hakilila la ko san 60 yɛrɛmahɔrɔnya kɔfɛ ko Mali k’a ka Sariyasunba bila ka sɛbɛn dunanw fɛ.   
A dalen don a la ko nin Cɛmancɛlafanga de bɛna Mali kura so ju sigi.    
Nka, a ka kandi fɛɛrɛw b’a bolo wa, walima a bolo bɛ labila ka fɛrɛ walasa ka se ka sariyasunba yɛlɛmaniw baara kɛ ka ɲɛ ?
Sɔrɔdasiw ani tɔn caman, minnu ma jɔyɔrɔ sɔrɔ gɔfɛrɛnaman kɔnɔ bɛna waati di a ma, min bɛ bɔli kɛ, ka nin ci lase a dan na ?  
Kelen, Kɔkankow minisiri kɔrɔ ka politikitɔn, sɔminen b’a fɛ k’a ɲini ka cɛmancɛlafanga mɔɔnɔbɔ n’a kɔdonni ye ci jɔnjɔnw la, k’i yɛrɛ bila sariyasunba yɛlɛmani na walima « Jamana Labɛn kura sigikafɔbaw » labɛnni.      
Seko ka jɛgɛ lato ji kɔnɔ ni gɛlɛyaw tali ye ka bɔ u nɔ na.
Ɲininkali ka jan yɔrɔ la, sisan gɔfɛrɛnaman bɛ k’a sigi min na.  
Mɔgɔ si, min tɛ Maliden ye, ma bila sariyasunba kelen si sɛbɛnni na, san 2021.
Ɲininkali yɛrɛ-yɛrɛ ye,
Waati b’an bolo k’an yɛrɛ bila yɛlɛmani na wa ?   
Cɛbilen Darame y’o fili fiɲɛ fɛ ka sin gɔfɛrɛnaman kuntigi ma. 
Minisiri kɔrɔ wɛrɛ, Mɛtiri Kasumu Tapo, bɛ hakilijakabɔ kɛ k’a tɛ se ka kɛ ka Mali wuli k’a latilen kura ye kalo segin kɔnɔ.    
W’a bɛ kankarida kɛ sisan ɲɛmɔgɔw ye k’a sin cɛmancɛlafanga mɔɔnɔbɔli ɲinini bɛɛ ma.       
N’u y’a kɛ, an bɛna jigin bɔlɔn kɔnɔ, k’a jira u la ko an tɔw Malidenw tɛ jɛn n’a ye, ko wotekɛsuw dama de kɔnɔ mɔgɔ bɛ fanga ta.   
Mɛtiri Tapo, min ye tɔn sigi Mali labɛn kura kama, b’o kankari da.    
Siyaka Jamutɛnɛ / maliweb.net  -  An fasodenɲɔgɔn, Hamani Ɲangi, FIBA – MƆNI perezidan, filɛ ka baara bila ka bɔ a jɔyɔrɔ la, waatilako la.   
Munna ?    
A jaabi ka nɔgɔn.   
Niyɔriki Tayimu faseri dɔ bɛ diyagoya kafoɲɔgɔnyaɲini kɛli taabolo ye Mali basikɛti federason kɔnɔ hakilila lase.    
Faseri sɛbɛnbagaw b’a lase ko FIBA Perezidan na kɛ o diyagoya kafoɲɔgɔnyaɲini kalama Mali basikɛti federason kɔnɔ, a ka saratiwaati tuma na Mali basikɛti federasɔn kunna, k’a ta san 1999 na ka se san 2007 ma.    
A ladɔnniyalen, zuwɛnkalo tile 10 san 2021, Niyɔriki Tayimu kunnafonidisɛbɛn ani Yumani Uruwayiti Wotisi fɛ, bisigikumaw caman koɲɛ kan, diyagoya kafoɲɔgɔnyaɲini kɛli taabolo ye FEYƐMEBEBE kɔnɔ, FIBA – MƆNI y’a faseri kɔnɔko lase Karamɔgɔba Risari Makikilɛyini ma, a ka jɛlenya kannabilali tigi.   
O laban ye sɛgɛsɛgɛli dayɛlɛ, a jigi b’a kan a bɛ se ka min jaabiw di ZIWOW kɔfɛ dɔɔnin.  
Ka to a t’a yɛrɛ jalaki ni foyi ye fɛnw na, minnu bɛɛ lasera kunnafonisɛbɛn fɛ, Hamani Ɲangi, min bɛ nin bisigikumaw nkalontigiya ni barika ye, y’a ɲaniya k’a senbɔ waati la, k’a to sɛgɛsɛgɛli bɛ senna, ka baara bila Fiba - Mɔni kunna, yaasa k’a ka hɔrɔnya n’a danbe ko, se kɛra minnu ma nin bisigikumaw fɛ.    
O ko la, a k’ale b’u ka bila la, a labɛnnen don baaraɲɔgɔnya bɛɛ fɛ, yaasa sɛgɛsɛgɛlikɛlaw k’u ka ciw kɛ ka ɲɛ.   
O la, i n’a fɔ FIBA kɔnɔnasariyaw y’a ɲɛsigi cogo min na, a ka perezidan-dankan, Sɛki Sawudu Ali Aletahani, de bɛna a jɔyɔrɔw fa a nɔ na.    
FIBA y’i sinsin a ka Perezidan ka hakɛ kan a ka jate k’a jabajɛlen don fɔlɔ ani k’a tana lagamuni si kɛ tuguni yanni sɛgɛsɛgɛli kuncɛli ka kɛ, Diɲɛ basikɛti cakɛbulon y’o laseli kɛ.   
Kunnafoniw ka fɔ la, minnu sɔrɔla Hamani Ɲangi lamini kɛrɛfɛ, Malidenw de bɛ nin janfa ju la, nin tɔgɔtiɲɛw na Hamani Ɲangi juguya la.   
Mgɔ bɛ se ka ko dɔgɔmanin min fɔ, o ye ko nisɔngoyako don an ka jamana bolo, a ja ma diɲɛ ɲɛ na. 
Tuma nin na an bɛ kɛlɛ la n’an farikolo n’an ni ye walasa ka wuli ka bɔ lakana ani hadamadenyako ni politiki gɛlɛya fila kɔnɔ, min  bɛ k’an ka jamana bila nimakaran na kabini san 9, ka bɔ burujali baaraw la ka sin an tɔgɔlamɔgɔw ma walasa u ka kɛ Fankelenfɛjamanaw, Afiriki ani Diɲɛ cakɛbulonw kɔnɔ, mɔgɔ bɛ ko, min kɛra a na kɛ a ka ca san tan ye, jinɛ kɔrɔw lawuli.
Niyɔriki Tayimu ka fasiri t’a jira cogo si la ko FIBA - Mɔni perezidan, Hamani Ɲangi, ye diyagoya kafoɲɔgɔnyaɲini ta ka Mali basikɛtikɛmuso dɔw sɛgɛrɛ, nka farikoloɲɛnajɛ la hakilimaya ni jogoɲumanya b’a fɛ haali, a k’a yɛrɛ bila sɛgɛsɛgɛlikɛlaw ka bolo kan.   
O de kosɔn, a ɲinitɔ a fɛ k’a ka hɔrɔnya ko, a y’a latigɛ k’i mabɔ FIBA - Mɔni perezidanya la, ka to sɛgɛsɛgɛlikɛlaw ka baara kɛ yɛrɛmahɔrɔnya bɛɛ kɔnɔ.   
Min lasera, o bɛ se ka kɛ tiɲɛ ye.    
Nka n’a ma ladɔnniya a la ani n’ale tɛ o diyagoya kafoɲɔgɔnyaɲini kofɔlenw kɛbaga ye, cogo di a bɛ se ka kɛ a kalama, yaasa ka ɲangili kɛ.   
A ka FEYƐMEBEBE kumalasela kɔrɔ, Bakari Sise a bɛ fɔ min ma Bakisi y’o dantigɛ ni jigilatigɛ ye.  
A mana kɛ fɛn o fɛn ye, Hamani Ɲangi na kɛ ka nɔ bila Mali, Afiriki ani hali Diɲɛ basikɛti tariku la.    
Hamani Ɲangi sabu la, Mali basikɛti bɔra a ka farifaga la.   
Ale na kɛ k’a to o ka kɛ Mali farikoloɲɛnajɛ kokɛtaw ɲɛjɔyɔrɔ fɔlɔ ye.  
Jɔnni hakili tɛ a ka Arayiw ani Kɔɔri Lajɛrɛw hakilila ɲumanw na, minnu jaabiw y’a to Mali basikɛti ka se ka galon ka taa Afiriki bili sanfɛ.   
Ka bɔ Mali la, Maliden Hamani Ɲangi y’a ka walisiw jigin FIBA – Afiriki la.
A y’o cakɛbulon fana ɲɛmɔgɔya kɛ ni kunkɔrɔta ani senkola ye.
A ka sebagayasɔrɔw y’a kɛ a jirala, a ɲɛmɔgɔɲɔgɔnw dafalen fɛ Afiriki bangu kan, walasa ka kɛ Afiriki ka cɛbɔ ye FIBA - Mɔni perezidanya la, min bɛ munumunu, n’a dakun tun sera Afiriki ma san 2019 na.    
W’a bɛ tɛmɛ a tɛgɛw kɔrɔtalen, i n’a fɔ bataki batakicicakɛda la.    
Kabini o la, fo ka na se ni koɲɛ ma, min tɛ maliden si tɔgɔdiya, ani fana Mali yɛrɛ, a tun tɛ ka dɔwɛrɛ kɛ ni siraw ani fɛɛrɛw ɲinini tɛ ka diɲɛ basikɛti galon ka taa ɲɛfɛ tuguni, janko Afiriki ta, ni Basikɛti Liga Afirika, ƐNIBEYA sugu dɔ, sigili ye Kigali, nin kalo laban in na.      
A bɛ ye kɛnɛ kan ko n’a tiɲɛna Hamani Ɲangi ye, a tiɲɛna Mali bɛɛ de ye ani a tiɲɛna Afiriki bɛɛ ye.   
Hadama B. Fofana  -  Ka faamuya ani kow yecogoya bɛn ɲɔgɔn ma, yiriwali kuntaala jan dafɛ, masurunnapolisi / sagidalapolisi / fasodenyapolisi bilala sen kan, jɛɲɔgɔnjamanaw kɔnɔ,    
ka masurunnapolisi / sigidalapolisi / fasodenyapolisi taamasen jateminɛni kologɛlɛya Lipitapo-Guruma Jamanaw ka Yiriwali, bɛɛ sen bɛ min na, Ɲɛmɔgɔya ( AYƐLIZE ) ka kowaleyali fɛɛrɛ kɔnɔ ani ka fankelenfɛjamanaw ka masurunnapolisi ka ɲɛfɛtaa ɲɛjɔyɔrɔw ɲɔgɔnsɔrɔyɔrɔ ka siratasɛbɛn labɛnni daminɛ, olu ye Afiriki tilebinyanfan masurunnapolisi ɲɛjɔyɔrɔw ka ɲɔgɔnkunbɛn laɲiniw ye, fɛn wɛrɛw cɛla, min dayɛlɛla, alamisadon zuwɛnkalo tile 24 san 2021, loteli Salamu na n’a bɛna ban zuwɛnkalo tile 25 san 2021.    
 A baaraw dayɛlɛli la, Mali Lakanako ani sigidajama lakanani minisiriso cakɛbulonkuntigi, Sɛki Ɛlikebiri Buhu, ye baarakɛjamakow ani nafolokow dɛsɛ dajira an ka jamanaw kɔnɔ, walasa ka lakana cɛsiriko belebelebaw ɲɛnabɔ, minnu ye, fɛn wɛrɛw cɛla, sigidalamɔgɔw cɛ an’u ni sigidalamɔgɔ wɛrɛw cɛ fɔɲɔgɔnkow ye,    
Diinɛko kɛlɛw, 
Dugubakɔnɔna ani dugubadafɛla ntegejuguya, 
Baloko lakanabaliya,
baarasɔrɔbaliya walankatalen,
Faantaya,
fiɲɛbanaw,
mɔgɔmafiyɛnniw dancɛw la ani fiɲɛbanabaw, b’a ɲini lakana sɔrɔli kɛcogoya kura ka bila sen kan, min ka ɲi ka tɛmɛ, min kuntaala ka jan ka tɛmɛ ani bɛɛ sen bɛ don min na ka tɛmɛ.      
K’o kɛ, k’a nafabɔbaga fɔlɔw sen don a la, minnu ye jamaw ye, olu minnu y’a donda an’a yiriwali baarakɛminɛn ye, lakana bɛ kɛ minnu ye.
A y’o fara a kan.
A ka fɔ la, lakana bɛɛ la ɲuman ye, min bɛ jɛ ka kɛ Fanga Lakanakɛbagaw ( ƐFIDEYƐSI ) ani jamaw fɛ.      
Jamaw de cɛla, a y’o pereperelatigɛ, lakanabaliyawalew bɛ labɛn, ani n’u sen bɛ don a la, ani hali ka jɔyɔrɔtigiya di u ma lakanabaliyawalew kɛlɛli la, u bɛ se, siga t’a la,  ka dɛmɛdon u ka ye, k’u ɲɛsigi ani ka sen don, o cogo la, u dɔgɔyali la walasa ka yiriwali kuntaala jan galon ka taa ɲɛ.    
O de la masurunnapolisi / sigidalapolisi / fasodenyapolisi baarakɛcogo dancɛw ni ɲɔgɔn cɛ, tali tɔndenjamanaw fɛ, bɛ ye i ko kalalama, k’a kɛ ko lakana ɲɛfɛtaali politiki, min sigilen bɛ sigidajama ka sendonni kan, lakana kɛli la ɲɔgɔn fɛ, yaasa ka dancɛw ni ɲɔgɔn cɛ kojugubakɛ, dulɔ ni sigɛrɛti yuruguyurugufeerew, jatigɛwalekɛlaw marifatigikuluw  yeli, k’u caya, tungalataga kɛcogoya jugu, dɔrɔguw, maramafɛnw ani hadamadenw latɛmɛni yuruguyurugu la, walasa ka minɛnw ani mɔgɔw lataamani hakililatigɛ, SEDEYAWO b’o min lafasa,     
Mali Lakanako ani Sigidajama lakanani minisiriso tɔgɔlamɔgɔ y’o ɲɛfɔ.   
Kulosi Gurutifɛni ka bɔ Hansi Seyidɛli tɔgɔlacakɛda la, y’a dajira ko kabini a bilali sen kan, san 2015 la, san kɔnɔ ɲɔgɔnkunbɛnw cakɛbulon bɛ Hansi Seyidɛli tɔgɔlacakɛda ( ƐFIYASIYƐSI ) ka fɛɛrɛko ani nafoloko senkɔrɔmadonni sɔrɔ ani ko baaraɲɔgɔnya kɔnɔ ni Burukina – Faso, Benɛn, Gana, Mali, Nizɛri ani Togo jamanaw polisiw ye, u b’a ɲini ka fɛɛrɛw bila sen kan, minnu b’a to polisi ni jamaw bɛ baara kɛ baaraɲɔgɔnya surun kɔnɔ, yaasa ka lakanabaliya, min bɛ ka jiidi, kɛlɛ nin jamana ninnu kɔnɔ.     
 A ka fɔw la, a bangera Afirirki Tilebinyanfan politki ani fangabulonw kolatikɛlaw, mɔgɔ sugandilenw ani sigidajama ka baarkɛbagaw bɛɛjɛŋaniya kɔnɔ, yaasa ka kojugubakɛ, dannatɛmɛkokɛ ni ɲankata ye, diinɛko faamuyako gɛlɛn ani lakanako bagabagali suguya tɔw bɛɛ kɛlɛ ka ɲɛ, ni fasodenw bilali ye, k’a taa a fɛ, lakanako fɛɛrɛw n’a baarakɛcogow kɛli la an’u bilali sen kan.      
Lipitapo-Guruma Jamanaw ka Yiriwali, bɛɛ sen bɛ min na, Ɲɛmɔgɔya ( AYƐLIZE ) tɔgɔlamɔgɔ, Mahamani Tahiru, ka fɔ la, nin lakana kɛli ɲɔgɔn fɛ an’a ɲɛnabɔli baarakɛcogo kura bisigilen don k’a bɛ na ni jaabi ɲumanw ye lakanabaliya ani forobabasigi tiɲɛni kɛlɛli hukumu kɔnɔ ani ko sisan lakanakow kolomayɔrɔw an’u cɛsikow ɲɛkɔrɔ, sigidajama sendonni lakanabaliya kɛlɛli la ani mɔgɔw ni minɛnw ka lakana ɲɛsigili la, kɛlen bɛ ko kolomayɔrɔ dɔ ye, jɔda bɛ min na jamanaw yiriwali la.       
Hukumu kɔnɔ, ka Lipitapo-Guruma Jamanaw ka Yiriwali, bɛɛ sen bɛ min na, Ɲɛmɔgɔya ( AYƐLIZE ) ka nin fankelenfɛjamanaw ka baarabolodali bila sen kan ka ɲɛ ani Hansi Seyidɛli ye bolodiɲɔgɔnma bɛnkansɛbɛn dɔ bolonɔbila, min sababu la Lipitapo-Guruma Jamanaw ka Yiriwali, bɛɛ sen bɛ min na, Ɲɛmɔgɔya bɛ kandi kɛ ka kɛ masurunnapolisi / sigidalapolisi / fasodenyapolisi ka ɲɛjɔyɔrɔw ɲɔgɔnsɔrɔyɔrɔw ka baara, min bɛ to senna, cakɛbulon turuyɔrɔ ye,     
a y’o ɲɛfɔ tan.
Diyetirisi Poholi, Alimanw ka faraɲɔgɔnkanjamana lasigiden min bɛ Mali kɔnɔ, y’a dajira k’ale ka jamana ka bilasirali tɛna dɛsɛ laɲiniw sabatili kama.    
An k’a jira ko Bamakɔ ɲɔgɔnkunbɛn b’a ɲini, fan kelen fɛ ka kunnafoniw di ɲɔgɔn ma hakililaw taaɲɛ kan ani kɔsalakoɲɛdɔnw ni fasodenya / sigida / masurunna polisi hakilila bilali sen kan Afiriki tilebinyanfan kɔnɔ, ani fan wɛrɛ fɛ, ka baaraboloda nataw bugunatigɛ ani fankelenfɛjamanaw baarabolodali ɲɛjɔyɔrɔw ɲɔgɔnsɔrɔyɔrɔw baaraw, masurunnapolisi / sigidalapolisi / fasodenyapolisi ka ɲɛfɛta kama Afiriki tilebinyanfan kɔnɔ.   
Siratigɛ kɛrɛnkɛrɛnnen na, a b’a ɲini ka faamuyali ani kow yecogoya bɛn ɲɔgɔn ma, yiriwali kuntala jan dafɛ,     
ka masurunnapolisi / sigidalapolisi / fasodenyapolisi hakilila bila sen kan jamanaw kɔnɔ, minnu ye jɛɲɔgɔnw ye.    
ka masurunnapolisi / sigidalapolisi / fasodenyapolisi taamasen jateminɛni kologɛlɛya AYƐLIZE ka kowaleyali fɛɛrɛ kɔnɔ ani ka  fankelenfɛjamanaw ɲɛjɔyɔrɔw ɲɔgɔnsɔrɔyɔrɔw ka siratasɛbɛn  baaraboloba labɛnni daminɛ, masurunnapolisi / sigidalapolisi / fasodenyapolisi ka ɲɛfɛtaa la Afiriki tilebinyanfan kɔnɔ.    
Musa Sanba Jalo  -  Maramafɛnbila, bɔli kɛlɛdenkulu la, bolodon kokura ani bilali kura kɛlɛbolo kɔnɔ ( DEDEYƐRI ) koɲɛnabɔjɛkulu perezidan, Zahabi Uludi Sidi Mohamɛdi, y’a ka koyecogo di Alize Bɛnkansɛbɛn waleyali kan.   
Sɔrɔdasiw ŋaniya, ka Bɛn bɛnkansɛbɛn min bɔra Alize baarataabolo waleyali kɛ k’a dafa, wolola ɲuguɲuguw ani ɲinɲimiw la.    
Tɔnw caman walima tɔnw faraɲɔgɔnkankuluw, politiki paritiw faraɲɔgɔnkankuluw, ani hali jɛrɛjɛkuluw b’a waleyali juguya la, k’a to a cogoya la tan.     
Zahabi Ulidi Sidi Mohamɛdi, min ka cakɛda bilalen don, kabini san 2015, kɛlɛden kɔrɔw donni na lakana ani kana baarakɛbagaw cɛla walima u laseginni nɔgɔyali sigida baaraw la, kumana Alize Bɛnkansɛbɛn waleyali koɲɛ kan, min bɛ ka sɔsɔ Malidenw fɛ.     
A welelen Walaha jabaranin kumaso kɔnɔ, Mali kɔkankɔw minisiri kɔrɔ, sɔnna ko ɲɛfɛtaaw kɛra a Bɛnkansɛbɛn kofɔlen waleyali la, gɛlɛyaw n’u ta bɛɛ, a bilali la sen kan, kɛnɛ kan.     
Mɔgɔw ye, minnu bɛ Bɛnkansɛn waleyali juguya la, SEYƐNIDEDEYƐRI kotigi y’i dantigɛ gafe, min lakodɔnna Bamakɔ maramafɔntigikuluw ni Mali gɔfɛrɛnaman cɛ, san 2015 la, waleyali kɛli kama,  hali ni hakili ka kan to a fan dɔw la.    
I n’a fɔ bɛnkansɛbɛnw bolonɔbilalenw fanba diɲɛ ɲɛfɛ, Zahabi y’a da tulow kan, k’a ka gɛlɛn bɛnkansɛbɛn ka waleya a ɲɛma.   
Ani ko baaraminɛn dama don, min b’a to taa ka kɛ bɛn na, k’a kɛ cogo la Malidenw ka kuma ɲɔgɔn fɛ, u ka danaya da ɲɔgɔn kan bɛn dɔrɔn tɔgɔ la.    
Siga bɛ mɔgɔ minnu na, n’u b’a jate ko Mali bɛna tila, mɔgɔ welelen y’a ɲini u fɛ u ka muɲu ani ko ko laban na, malidenw bɛɛ bɛna ɲɔgɔn sɔrɔ.    
An b’a fɛ an fasodenɲɔgɔnw k’a faamuya ko an bɛ wulikajɔ kologɛlɛn na ka taa bɛn na, ani k’o sɔrɔli bɛna gɛlɛya, n’an ma an bolow di ɲɔgɔn ma.     
A y’o dantigɛ.    
K’u lataa ɲɔgɔn kɛrɛfɛ, danaya kokɛtaw, minnu ɲɛsigira bɛnkansɛbɛn fɛ, i n’a fɔ sarati minnu ka kan ka kɛ ka bila DEDEYƐRI ɲɛ, fɔkabɛn kɛra fanw ni ɲɔgɔn cɛ ni fɔkabɛnna ka dɛmɛ ye ani diɲɛ lakanabaga, minnu yɛrɛkɛra Mali la SEYƐSIYA ( Bɛnkansɛbɛn Kɔlɔsi Jɛkulu ), SETEYƐSI ( Lakana Baarakɛlakulu Fɛɛrɛtigi ) hukumu kɔnɔ ani kɛnɛ kan.    
Danaya kokɛta jɔnjɔn kɛra jɛkayaalaw bilali ye sen kan maramafɛntigikuluw ani Mali lakanakɛbagaw cɛ, k’a bila Kolatilenni Waleyali Lataamanan ( MƆKI ) ka fangatigiya kelen kɔnɔ, min ka jɔyɔrɔtigiya ye ka danaya lasegin fanw ni ɲɔgɔn cɛ ani ka sigiyɔrɔkelen dagaw lakana, minnu dabɔra DEDEYƐRI kama ani k’o kɛ kasɔrɔ maramafɛbila ma kɛ.    
San saba DEDEYƐRI baaraw daminɛ kɔfɛ, Zahabi ye kɛlɛdenw jatebɔlen hakɛ di.   
Kɛlɛden 3 000 laɲini na kɛlɛbolo labɛnnen kura kama, kulu bolonɔbilalaw kɛlɛden kɔrɔ 1 800 de ye FaMaw sɛgɛrɛ.   
A y’a sɛmɛntiya, k’olu bɛna u sendon jatigɛwalekɛlaw kɛlɛli la Mali tɔgɔ la.   
Ani k’a ɲɛmisɛnninw fɔ, kɛlɛden kɔrɔw tɔw, minnu tɛna don kɛlɛbolo labɛnnen kura kɔnɔ, bɛna kɛ min ye.    
Hakili ka kan ka jigin wa, ko DEDEYƐRI bilali kɔfɛ, o sirilen don bɛn taabolo la ani ɲɛfɛtaaw kɛbaliya, bolo bɛ se ka da minnu kan ?
Fɛɛrɛw Ɲininiw Tɔgɔlacakɛda ka fɔ la, DEDEYƐRI dakun kelen-kelen bɛɛ la, danabaliya fanw ni ɲɔgɔn cɛ nana ni dɔ farali ye waati bolodalenw kan.   
Tɔgɔlacakɛda y’a da kɛnɛ kan ko gɔfɛrɛnaman bɛ gɛrɛntɛ sigi DEDEYƐRI kan, ni seginkɔ ye waati bɛɛ a ka kandiw kan, janko MƆKI doni tali la, ani fangabulon yɛlɛmaniw lasumayali ye.   
Amadu Sidibe – politikiko ani diinɛko garibuw ka jamana kɔnɔ, ganselikumafɔlaw ani taɲininaw tugulen bɛ minnu kɔ, minnu lamininen don ni kojugubakɛla mɔgɔ kuntanw ye, minnu ye maliden caman daji walasa ka jo di u yɛrɛ ma sariya sɔsɔ kɔnɔ, an b’a fɔ Farajɛw, minnu y’an ka bɔnɛw latigɛbagaw ye, filɛ ka Erowari miliyon 100 bɔ ka Alize Bɛnkansɛbɛn gafe lateliya, o min waleyali ye Malidenw tila-tila.    
Kabini IBK, Faransi ani Erɔpu kelenyatɔn m’a dabila ka Alize Bɛnkansɛbɛn wajibiya, u b’a fɔ Malidenw ka nafa bɛ min na.   
I ko n’olu de b’a dɔn tiɲɛ na, ko min ka ɲi Malidenw ma walima ayi.  
Nin bɛnkansɛbɛn bɛ mɔgɔ kuntan caman balo, ka bɔ Bamakɔ ka se Kidali, walasa ka fɛɛrɛw bɛɛ sɔrɔ k’a latɛmɛ.   
San o san, a bɛ wolo sefawari miliyariw la, minnu bɛ tila-tila jalamugutigi maramafɛntigiw ani mara mɔgɔlankolonsiw cɛ, minnu bɛ balo Malidenw ka bɔnɛ an’u ka saya la.    
I ka wari dɔrɔn di Afirikika ma.
A bɛn’a ka du bɛɛ faga i ye, n’o ka kan. 
A bɛn’a kalan kɛ tomon ye, ka fɛnsɔrɔbaaraw bolofaraw bɛɛ tiɲɛ walasa ka jamaw nalonni to senna.
Erɔpu kelenyatɔn ye Erowari miliyon 100 hakɛ di cɛmancɛlafanga ɲɛmɔgɔw kama (kulu kura, IBEKA kɔ ).         
U bɛna sigifɛn juguw bɛɛ lakunun ani Jamana kumakan sankɔrɔtalanw walasa ka sira da mɔgɔ bɛɛ ɲɛ, minnu bɛna u kologɛlɛya u bolo.     
K’a da a kan foyi tɛ yen u tɛna min kɛ wari kosɔn.   
Mɔgɔ minnu ye Mali dugujukɔrɔ la dumanyɔrɔ feere kasɔrɔ u t’a dɔn fɛn min b’a kɔnɔ, u tɛna fɛn min kɛ wajibi la, o kɔni tɛ bɛnkansɛbɛn ye.
An y’a daminɛ k’a dɔn munna sɔrɔdasiw sinna ka falenni cun yɔrɔnin kelen ka kɛ politikimɔgɔw ye ani ka jamana politiki fangabulonw bɛɛ minɛ ka kɛ u bolokɔnɔfɛnw ye.    
O bɔlen kɔ yen, bɔnɛ tɛna a kelenna abada.    
Ture Abuduli Karimu, mɔkɛ mandi…,
N jigi b’a kan i ka kɛnɛ.
Kɛnɛya ani jogo ?
Hali ni ne b’a dɔn a ka gɛlɛn ka jogoɲumanya sɔrɔ ani ka kɛ kɛnɛya ɲuman na Mali la.    
Jamana na, fɛn bɛɛ bɛ se ka kɛ yɔrɔ min na.
Jamana min na, dan si tɛ yen, dankun bileman si.
Minnu fanga ka bon jamana.    
Cɛ fangatigiw, cɛ jamana ɲɛmɔgɔw nɔ na. 
Jamana, yɔrɔ min na Sariyasuba bɛ sɔsɔ bɛnkansariya fɛ ani o kɔ ka o bɛnkansariya kelen o sɔsɔ. 
Ka tɛmɛ o bɛɛ kan !   
K’i jɔ diɲɛ bɛɛ ɲɛna ani k’i kale k’i bɛ bɛnkansariya labato ani ka mɔgɔw kɛ k’a labato, ani sariyasunba bɛɛ ɲɔgɔn fɛ.   
Bɛnkansariya min tɛ yen ni Sariyasunba sɔsɔli tɛ ani sariyasunba tɛ yen, fo n’a y’a sɔrɔ sariya bakuruba don.    
K’i kale k’i bɛ tasumakami to i bolo ji kɔnɔ ?
O de ye Mali. 
Fɛn bɛɛ bɛ se ka kɛ !     
Mɔkɛ mandi,  ne hakili la, fɔkabɛn fɛɛrɛw fura ka kan ka sɛbɛn malidenw bɛɛ kun.   
Walasa k’an kalan ka furancɛ don an ni politiki cɛ.
Bawo, ko min bɛ ka kɛ tɛ dusukun ni kunkolo to a cogo la.   
Mɔkɛ mandi.   
N y’a mɛn ko Kati fɔlifɛnjɛrɛkulu, hakɛto, n bɛ fɛ k’a fɔ SEYƐNITE, tun b’a fɛ ka yafa kɛ SEYƐNIYƐSIPE ye.    
Baarakɛden b’a fɛ ka lajɛyalisɛbɛn di a ka baaratigi ma.   
Sisan kɔni a ka nɔgɔn,   
I b’i ka fangadafiri kɛ, 
I b’i ka barokɛyɔrɔ sigi, hakɛto, i ka SEYƐNITE ani o kɔ foyi ! 
K’a kɛ ko yafa kodon ! 
Sew bɛɛ bɛ Mali ye !    
Awɔ mɔkɛ mandi !   
Malidenw bɛɛ ka kan ka fɔkabɛn fɛɛrɛw kalan.   
An ka kan k’an fara ka bɔ an hakili la.
Min ye tiɲɛ ye, nin politikiɲɔgɔlɔn ma se a dan na.
A ɲɔgɔnlɔbɔ caman  bɛ kɔ.
Fasojama  t’a dɔn, ɲɛmɔgɔw ka sira t’a la ani jugu hakili t’a la k’a dabila abada.    
Tigɛsɔnya « opiyomu » ( ɲɛnaminifɛn ) tɛna mago ɲɛ bilen.    
Fo k’i magobɔ ani ka furancɛ don i n’a cɛ.
Ɔnhɔn kɛ, n mɔkɛ, Mali fasojama ka baarabolodasɛbɛn b’a bolo.   
Politikiɲɛmɔgɔw ka baarabolodasɛbɛn b’u bolo.    
Politikimɔgɔw, minnu ka baara lajɔra waatinin na, taw b’u bolo.     
Dɛwɛrɛ bɛ jatigɛwalekɛlaw bolo
Banbaganci - kɔrɔ - nataw bɛ k’u mara u yɛrɛw ye.
Sedewawo, Faransi,  Erɔpu ani Irisi, olu bɛɛ ka baarabolodasɛbɛn b’u bolo.
Nin bɛɛ la, Mali bɛ kunfɛtaa la a yɛrɛ ma ten, baarabolodali tɛ min na.    
A ma kɛ dɔwɛrɛ ye Maliden dɔw bolo « gato » kɔ.
Faransi, Erɔpu, Alizeri ani Irisi fana bɛ fɛ ka gato min tila.    
A fɔra ko « Barikani » bɛna taa ani ko « Otan » de bɛna na.   
Nin bɛɛ la, an ka ɲɛmɔgɔw bɛ sunɔgɔ la.    
Mɔkɛ mandi, n tɛna janya nin sen in na.   
N bɛ ka yafa in makɔnɔ ni muɲu ye, min na kɛ da belebele laban dayɛlɛli ye ko kuntanw bɛɛ ye.    
Kiritigɛko jugumanba. 
Ni wasabulon sugandilen Kati, hakɛto, cɛmancɛkolatigɛjɛkulu sigilen Kati,   
bɛ se ka danbe segin Kati sɔrɔdasiw ma, u ka fangadafiri fila la ?
Danse fangadafiri wɛrɛ ye ani dɔwɛrɛ tuguni ani tuguni !
Mɔkɔ mandi, cɛmancɛlafanga bɛnkansariya ye fɛnjɔsifini ye sisan, nafa si tɛ min na.  
Sɔrɔdasi perezidan, perezidan dankan tɛ min na, SEYƐNITE min tɛ Wasabulon makɔnɔ bilen ka yafa kɛ. 
Bɛnkansariya bɛ mun wɛrɛ yɛrɛ fɔ ?   
N ɲinɛna kalo (118 ), hakɛto, 18 kɔ.
O dɔrɔn de tora an ye bɛnkansariya la.
An k’a makɔnɔ ni k’a filɛ !
K’an bɛn taratadon bataki 105nan kama.  
Ni Ala sɔnna !    
Kureyisi ka bataki  -  Sɔrɔ ani nafolokow minisiri, Aluseni Sanu, ye jɛkabaara tali kokura waleyali kumaɲɔgɔnya dadon Mali Jamana ani Diɲɛ Warisoba cɛ, taratadon wulafɛ, zuwɛnkalo tile 29 san 2021.   
Perezidanfɛɲɔgɔnye dɔ senfɛ ni Waribon baarakɛkulu sigilen ye Mali la, min ɲɛmɔgɔya bɛ Kofi Nuwe, Waleyaliw waatilaɲɛmɔgɔ, bolo ani bɔlɔlɔ kan ni Diɲɛ Waribonba jɔyɔrɔtigiw ye, minnu sigilen don Wasintɔni ( IYƐSIYA ), Sɔrɔ ani Nafolokow minisiri ye kumafalen kɛ ni Waribonba ka Waleyali Politiki cidenjama kiimɛnikɛlaw op – 7 . 30 ye, waribonba ka waleyaliw daminɛni kokura taabolo kan.     
A kumaɲɔgɔnyaw senfɛ, minisiri Sanu seginna Mali gɔfɛrɛnaman ka kandiw dafalen hakililatigɛliw kan, ka jɔ kandiw bɛɛlajɛlen kɔrɔ Mali ye minnu ta Diɲɛ kɔnɔ.     
A ye soronadoni kɛ, Banki ka waleyaliw Mali la, minnu bɛ yen, tali la kokura, k’u dafa ani k’u se u dan na ani waleyali kuraw labɛnni.    
Waleyaliw waatilaɲɛmɔgɔ ye Diɲɛ Waribonba ŋaniya dantigɛ ka to Mali bilasirali la, ka tɛmɛ baarabolodaliw bilali la sen kan ani baarabolodalenw minnu bɛ senna, k’u ɲɛ sɔrɔ.    
Minisiri ye Diɲɛ Waribonba ɲɛmɔgɔw fo u ka labɛn na k’u ni Mali Jamana celaw kologɛlɛya ani ka segin k’a ka labɛn fɔ ani gɔfɛrɛnaman ta ka baara kɛ o siratigɛ la.    
Mali yiriwaliko Jɛɲɔgɔn fɔlɔ, ni jamana kɔnɔ ani fankelenfɛjamanaw ka baarabolodaliw wari bɔli ye, minnu ka ca ni 29 ye, n’u yiriwalinafolobɔ mumɛ bɛ taa i jɔ dolariwari miliyari 1, 8 na, k’a bɛn sefawari miliyari 910 ma, Diɲɛ Waribonba bɛ baara kɛ ni gɔfɛrɛnaman ye baarabolodaliw bilali la sen kan, minnu bɛ tali kɛ sirabadilanw la, togoda yiriwali la, hadamadenya magoɲɛfɛn fɔlɔw ( kalan, kɛnɛya, ji saniman ) la, baarakɛnafolo dɛmɛ na, Jamana labɛnko kura ani marakanmabɔli la, dugubaw yiriwaliko la, seko ani dɔnko la, jɛrɛjɛkuluw la, sigida lamini na, dun-ka-fa la walima tuguni kɛnyɛrɛye baarabolofara dɛmɛni na.       
MƐFU  -   Jamana Lafasalikiritiɛgɛla ka nɔminɛni k’a bɔ a yɛrɛ la, ɲɛfɔli bɛ sɔrɔ bɔlɔlɔkankojugubakɛ sariya taabolow kɔnɔ.
A siratigɛ la, sigiyɔrɔ dugukolo ka sebagaya sariya kɔrɔw bɛ wuli ni sariya sariyasen 2 waleyali ye, min b’a ko kɛlɛli laɲa ka taa ɲɛ, o min bɛ ka fanga sɔrɔ Mali la.    
Fɔcogo wɛrɛ la, jamana lafasalikiritigɛla kelen-kelen bɛɛ, minnu bɛ yɔrɔ la bɔlɔlɔkanja « wideyo » walima bɔlɔlɔkankuma « ojo » bɛ mɛn min na, bɛ se ka nɔminɛnw dadon, n’a y’a jate ko hadamadenya danbɛ, minnu latiɲɛna ka ka kan latilen.    
Komini 4nan kirida y’o de kɛ.    
Yaasa jogoɲumanya ka kɛ forobayɔrɔw la, 
a ka kan mɔgɔ minnu garijigɛ b’a la ka lamɛn ka se hakɛ dɔ la, ka dɔn ka se hakɛ dɔ la, ka jama kɛ u kɔ ka se hakɛ dɔ la, ka misali ɲuman jira, k’a da a kan mɔgɔ wɛrɛw bɛ tugu u kɔ ani ka misaliw ta u ka kokɛtaw kan.    
Ni mɔgɔ dɔnnen don, i man kan bilen k’i yɛrɛ bila ko dɔw la, n’o tɛ ɲangilibere ka kan ka bin i kan k’a kɛ misali ye.    
Musa Gindo, Kiritigɛla  -   Kidali dakun kɔfɛ, bɛn bɛnkansɛbɛn kɔlɔsilijɛkulu ka waatilabaara 42nan kɛra Kayi, marisikalo tile 29 san 2021.    
Bolonɔbilali kɛbagaw ka fɔ la, kɔnɔko caman, minnu na fangabulonw yɛlɛmanikow minnu bɛ bɔ bɛn bɛnkansɛbɛn falenni na, sɛbɛnnen bɛ ɲɔgɔnye kunw la.          
Nin waatilabaara 42nan kuntaala bɛna kɛ tile fila ye.    
Bɛn bɛnkansɛbɛn bolonɔbila kɛbagaw hakili b’a la ka bɛnkansɛbɛn kɔnɔko yɔrɔ caman kofɔ.
O la, a labɛnbagaw ka fɔ la, kumaɲɔgɔnyaw bɛna tali kɛ, ka caya, feburuyekalo tɛmɛnen latigɛlikɛɲɔgɔnye kɔlɔsili kan, Maramafɛnbila, Senbɔli kɛlɛ la ani Bolo donniko kura baara la ( DEDEYƐRI sennatiyalen ) taabolo teliyalen labanni, ani musow sendonni bɛnkansɛbɛn baaraw la, politiki lafisayali kan.     
Kuma bɛna kɛ yiriwali baarabolodaliw dakun kura daminɛni koɲɛ fana kan.      
Nin ɲɔgɔnkunbɛn kɔnna dɔwɛrɛ ɲɛ, min kɛra Kidali, feburuyekalo tile 12 tɛmɛnen.     
Bɛnkansɛbɛn bɛn kama bolonɔbilali kɛbagaw danfaralenw y’u nisɔndiya ani ka wasa ni nin taaliw ye yɔrɔ wɛrɛw la.   
O b’a laɲini,
u ka fɔ la, ka Malidenw sen don ani k’u ladɔnniya bɛn bɛnkansɛbɛn cogoya la.
An ka hakilijingin kɛ ko nin bɛnkansɛbɛn kɔlɔsilijɛkulu ɲɔgɔnkunbɛn bɛ ka kɛ waati min na hakililaw bɛ ka caya politikiko yɛlɛmaniw dafɛ, perezidansigikalata nataw ɲɛsigili la.  
Kayi musow ma to kɔ a ko la an’u bɛ k’a bilali sen kan lakɔlɔsi ka ɲɛ.     
KAFO y’o dantigɛ.    Bɛnkansɛbɛn bɛn kama kɔlɔsilijɛkulu ( SEYƐSIYA ) ka waatilibaara 42nan baaraw kɛra Kayi, marisikalo tile 29.
bɛnkansɛbɛn bolonɔbilali kɛbagaw ka fɔ la, kumafalenw kɛra a kɔnɔko yɔrɔ caman kan nin ɲɔgɔnkunbɛn senfɛ.     
O kɔnɔko yɔrɔw cɛla, fangabulonkow yɛlɛmaniw kɛli, minnu bɛ bɔ bɛnkansɛbɛn na bɛn kama, lakana ani yiriwali koɲɛw b’olu la.      
Kɛnɛ kan, Kayi musow ka tɔnw ani dɛmɛdonjɛkuluw ka kolatilenjɛkulu biro y’a dantigɛ k’ale tun kɔrɔtɔlen bɛ ka SEYƐSIYA ka nin waatilabaara 42nan makɔnɔ marabolo kɔnɔ.      
An ka hakilijigin kɛ ko SEYƐSIYA taako filanan don yɔrɔ wɛrɛ, Kidali ta kɔfɛ.       
Kayi jɛrɛjɛkuluw mɔgɔw ye SEYƐSIYA ka nin waatilabaara taako marabolo kɔnɔ hakilila fo, 
Mmu Fofana Sisoko Ramata, Kayi marabolo KAFO perezidanmuso, y’a dajira ko nin ɲɔgɔnkunbɛn y’a to olu ka bɛnkansɛbɛn bɛn kama faamuya ka ɲɛ.   
A y’a sɛmɛntiya, o bɔlen kɔ yen, ko musow bɛ bɛnkansɛbɛn bɛn kama bilali sen kan lakɔlɔsi ka ɲɛ.   
Jamana bɛnɲini minisiri, Kolonɛli Mazɔri Isimayeli Wage ka fɔ la, nin ɲɔgɔnkunbɛn in ye paraɲɛ kelen ye tuguni ka taa bɛnɲini ani bɛn fanfɛ Mali la.     
O bɔlen kɔ yen, Minisiri y’i sinsin sumayaw kan, minnu sɔrɔla bɛnkansɛbɛn bɛn kama bilali la sen kan.     
O bɔlen kɔ yen, a y’a ɲini « jɛkabaara ka kɛ fan danfaralenw cɛ, walasa ka tɛmɛ kɛ cɛsirikow kan ɲɔgɔn fɛ, jamaw ka hɛrɛ kama ». SEPEYA b’a fɛ k’a sen bɔ Bɛnkansɛbɛn bɛn kama bilali la sen kan. Faraɲɔgɔnkankulu Azawadi jama kama ( SEPEYA ) bolonɔbilala bɛnkansɛbɛ bɛn kama ani bɛnɲini ye bagabagali kɛ ko a b’i sen bɔ DEDEYƐRI ( Maramafɛnbila, Sen bɔli kɛlɛ la, Bolo donni baara la / Sen donni kokura ) taabolo la.     
Wideyo dɔ kɔnɔ bɔlɔlɔ barokɛyɔrɔw kan, a jɛkulu jɔyɔrɔtigiw bɛ DEDEYƐRI perezidan jalaki k’a bɛ fɛ k’u ka jɛkulu fara.    
SEPEYA bɛ fisamanciya kiri fana bɔ Zahabi Sidi Ulidi Muhamɛdi la SEPEYA kɔnɔ.     
Minisiri kɔrɔ b’i ban jalaki minnu bɛɛ la .        
A fana bɛ jalaki bin, a ta fan na, SEPEYA Sekeretɛri zenerali kan, k’a b’a fɛ ka « kɛlɛdenw sen don a la, minnu man kan ka ta DEDEYƐRI kɔnɔ ».   
An ka hakilijigin kɛ ko jɛkulu dɔw, i n’a fɔ Banni jɛkulu Alize bɛnkansɛbɛn na, bɛ ka wuli k’i jɔ nin don laban ninnu na, k’i ɲɛsin nin bɛn ani bɛnɲini min bɔra Alize taabolo la waleyali ma.      
Baarakɛdenw bɛ k’u ka doniw siri walasa ka segin u woloduguw la.    
Du dɔw ntuloma ka nin sotaga kɛra sababu ye ka na ni nanbarako kura ye.    
Ni baarakɛdenw dɛsɛ ye, bin bɛ kɛ baaratigiw kan ni nanbara kɛcogo kura ye, min bɛ fanga sɔrɔ san o san ka taa a fɛ ni fɛɛrɛ kuraw ye, minnu foyi tɛ ye kɛnɛ kan.    
Ni sanjikisɛ fɔlɔw ye dugukolo sɔrɔ dɔrɔn, baarakɛdenw b’u ka doniw siri yaasa ka segin foro kɔnɔ ka taa bolobɔli kɛ.    
Wa, o waati kɔnɔ, ka baarakɛden sɔrɔ, o ye kunnadiya ye. O la, nanbaratɔw b’o kɛ sababu ye ka nafa ɲini ni baarakɛden tɔgɔw dɔ ka jɛɲɔgɔnjuguya ye.       
Bi-bi in na, baarakɛdendibaga dɔw ɲɔgɔnsɔrɔkulu walima a fɔ nanbaratɔw, wele bɛ minnu ma ni mago jɔra u la, n’u b’u ka saratiw fɔ, ka tugu ɲɔgɔn na, n’o ye dɔrɔmɛ 2000 ye, k’o kɛ baarasara ye ani dɔrɔmɛ 400, k’o kɛ tajisɔngɔ ye.    
N’o kɛra dɔrɔn baarakɛden dɔ bɛ kofɔ i ye.   
U b’o kow kɛ Bamakɔ ba bolo fila kan.    
N’u ka kow kɛcogoya ye, a yecogo fɔlɔ la, mɔgɔ hakili tɛ taa nanbara la, nk’a bɛ ye k’a kɛ baarabila de ye u fɛ.     
Ne ye baarakɛden fila sɔrɔ K. bolo, dɔrɔmɛ 4000 saratiwari, baarakɛdenw ( kelen tara dɔrɔmɛ 4000 na, o ye min bɛ tobili kɛ ani tɔkelen tara dɔrɔmɛ 3000, min bɛ yɔrɔ lasaniya ).    
U ye kalo kelen kɛ. U kɛlen kɔ k’u ka saraw minɛ, u fila bɛɛ tununna ɲɔgɔn fɛ, tile kelen. 
Dɔgɔkun kelen o kɔ, min bɛ yɔrɔ lasaniya bɛ n wele telefɔni na ka yafa ɲini n fɛ, bawo a kɛra a ma wajibi ye ka taa.  
Ni ka ɲɛfɔli kɛ n ye, ko n k’an hakili to n yɛrɛ la, bawo ko labɛnnen don baarakɛdenɲinina ani baarakɛden bisigilenw cɛ.      
Tuma min na i b’o baarakɛdenɲinina wele tuguni, a bɛ lahidu ta i ye k’a bɛ nɔnabila dɔ ɲini i ye ani kɔfɛ a bɛ ban k’i ka welew ta.    
Ko labɛnnen don, a baarada, minnu bɛ cidenwariw minɛ ani baarakɛdenw cɛ. Wa, u yɔrɔ ka jan ka se baara la ani minnu bɛ ta masurunnamɔgɔya kosɔn, an’u ka mɔgɔbonyabaliya bɛɛ bɛ min kalama, mɔgɔ t’a dɔn i bɛ min kɛ. Mago dun don, min bɛ yen. Aminata Konate, gadonmuso, b’a ɲɛfɔ an ye  ten.          
Ninnu ye kokɛcogow ye, minnu labɛnnen don koɲuman, n’u tun bɛ kɛ fankelenfɛjamana  jamana dɔw la.   
Sisan Malidenw y’a kɛ balosɔrɔsira ye, hali u tɛ siran.    
Ni baarakɛdenw kɔni bɛ munumunu kɛ du ni du, olu bɛ sɔrɔ kɛ ka caya.     
Waati sera an ka jɛ ka dan sigi nin kokɛcogo la, min bɛ k’a daminɛ ka fanga sɔrɔ an ka faaba kɔnɔ ani o paraɲɛ kura kama, Asitan Tarawore ye ɲɛnabɔcogo sɔrɔ a la, walasa a baaradenɲibaga ka se k’a ka wari lasegin kasɔrɔ mankan ma bɔ a lla.     
A kɛra ne na, wa, n ye cɛ lana kasɔrɔ n ma wari laseginin kuma fɔ a ye ani n tun ye polisikɛ 2 lana, minnu y’a bolo don nɛgɛ la n bara.        
Miniti 30 o kɔfɛ, a y’a ka cɛw dɔlakelen wele a ka wari bila n ka « kɔnti » kɔnɔ, o yɔrɔnin kelen, ale y’o fɔ an ye.   
Ayisatu Konare - Ɲɛfɔcogow bɛ hadamadenya koɲɛw bɛɛ la dɔnniya sira fɛ.    
Anw ka gɛlɛya, ka ɲɛfɔliw kɛ olu la, bɛ sɔrɔ, ka caya, dusukunkamikami fɛ, an b’a koɲɛw jateminɛ ni min ye.    
K’a ta Amadu Goyita ka yɛlɛmani na, k’a to a ye fanga sinamatɔnw kumalasela  ye, ka kɛ IBEKA ka gɔfɛrɛnaman minisiri kumalasela ye, ka tɛmɛ Mɛtiri Bacili ani Sogɛli Mayiga ka kɔkankale la ka bila IBEKA la ( saratiwaati filanan ), ka se Bubu Sise ka donni sankɔrɔtalen ma IYƐRIDE la, min tɛ dɔwɛrɛ ye ƐMI SƐNKI – ƐRƐFIPE pariti dɔ kɔ, min y’ale binni kɛbagaba dɔ ye, kasɔrɔ IBEKA ka gɔfɛrɛnaman kuntigi tun don, Mali politikikɛnɛ ma tila a ka basigibaliya, min bɛ da ndalen na, dali la kɛnɛ kan an ye.          
N’an ka politikiɲɛmɔgɔw ka falenfalenniw bɛ se ka filɛ i n’a fɔ basigibaliya, danaya dun tɛ se ka kɛ a la k’o baaraw bɛ fɛn lase Mali politiki hadamadanyako kɛnɛ kɔnɔ, k’a ɲɛsin politiki baaraɲɔgɔnya ani faraɲɔgɔnkan taabolow yecogo ma.     
 O cogo la, an bɛ gɛlɛya sɔrɔ k’an ka politikimɔgɔw faamuya, k’a da a kan an sigilen don ni ko caman ye u bolo.      
N’an b’u jalaki tuma dɔ la n’u ka kow kɛli ye k’u fɔ ɲɔgɔn kɔ, k’a da a kan an miiriya kɔnɔ an bɛ fɛ k’u ye ka kɛ misaliw ye, kasɔrɔ u yɔrɔ ka jan o la an’u yɔrɔ janyalen bɛna kɛ o la waati bɛɛ.    
An b’a kɛ i ko an b’u sen bɔ an ka sigidajama mɔgɔya la, n’a bɔli an kun na k’u y’an ka sigidajama kɔnɔfɛn dɔ ye.       
U ka kow bɛ fɔ ɲɔgɔn kɔ k’a kɛ i ko aw ni ne, bawo yann’u ka kɛ politiki kɛbagaw ye, an ka sigidajama mɔgɔw don, an ka jamajɛkulu mɔgɔw, ni jogo kelenw ye, minnu b’anw na. 
Fasodenjuguw tɛ, wa mɔgɔw fana tɛ, minnu ɲɔgɔn ma da.    
Politiki kɛbaga kelen-kelen bɛɛ, n’a hakili mɔna ka se hakɛ dɔ la, b’a miiri k’an ka sigidajama ka gɛlɛyaw ɲɛnabɔcpgo b’ale bolo.     
O la, walasa k’a ka ɲinitaw lasɔrɔ, a tɛ siga ka fɛɛrɛ bɛɛ kɛ, minnu bɛ se ka kɛ k’a ka laɲini sɔrɔ.      
O sɔnyɛrɛye dusukunnako, Masalowu tun y’o kofɔ kaban, wa, politikimɔgɔ dama ka ko tɛ, nk’a bɛ hadamaden si de la, k’a kɛ ko danfɛn don mago bɛ min na, ani nege, minnu cogo tɛ dɔn ka ban.       
O mago, anw kelen-kelen bɛɛ b’o ye an yɛrɛ la, nka k’a kɛ ko hakɛw danfaraw b’u la ani waatiw danfaraw.                   
K’a kɛ misalija ye, lakana ( baara ) mago bɛ kɛ baarantan na. Ni baara sɔrɔla kaban, a b’a ka ɲini k’a ka mɔgɔya layiriwa, walasa tɔw ka bonya da a kan, yann’a k’a ɲini k’a yɛrɛ sɛmɛntiya walima k’a yɛrɛ dilan n’a ɲini ye ka jɔyɔrɔtigiyaw sɔrɔ ka taa ɲɛ tuguni (se kuraw sɔrɔli) yaasa ka dɔ fara a fanga kan.    
Mɔgɔ bɛ waleya fɛn o fɛn kɛ, hakilijakabɔ b’a kɔnɔ, ani kiimɛni k’a bila hadamadenya sariyasun kɔnɔ, ani sɔn bɛ se ka kɛ a la ka se hakɛ min ma yann’a ka lasabati.    
Kasɔrɔ min bɛ se ka kɛ ani min kɔnnen don, olu dɔnnen don, ani politiki latigɛli bɛɛ, sɔn bɛna kɛ walima sɔn bɛ se ka kɛ min ma, n’a bɛ bɛn fɛn ma sɔn bɛ kɛ min na.          
Ɲɛfɔli cogoya wɛrɛ, mɔgɔ bɛ se ka min sɔrɔ Mali politikimɔgɔ jogo la, o bɛ kɛ hakililako gɛlɛya kɔnɔ.
Mali la, politiki hakililako bɛ i ko a bɛ dan kuma labɛnnen fɔli dama ma politikitɔnw kɔnɔ.      
O kosɔn, fɛn bɛɛ bɛ i ko a bɛ se ka kɛ.    
Kasɔrɔ, hakililako ye pariti taamasiyɛn, a bugunatigɛ an’a hakili ye, a bɛ sira don sugandiliw kɔrɔ ani ka latigɛliw taabolow taafan jira.     
N’a majɛ kɛra, « nikun jɛlen » tɛna kɛ pariti la.     
A jateminɛnan fɛn wɛrɛ bɛ bɔ ko la, n’o ye ko demokarasi taabolo sigilen don miirinakow fanga kan ani « negew ka diyagoyafanga » ani fana sɔrɔta barika.       
Ko min ka fisa, ka caya, politikimɔgɔ mɔgɔlafilila kannabilalen ka sebaga ma, i n’a fɔ a b’anw fɛ cogo min na.           
Kasɔrɔ, jogoɲumanya tɛna se ka sɔn ko sɔrɔta ka bila hadamaden sanfɛ.     
Kuma laban na, dɔw bɛ fɛn min wele, ni yɛlɛko ye, ko basigibaliya ( sɔn kolon ) politiki la, bɛna se fana ka mankutu ni hakilimagaya ( jogo ɲuman ) ye, n’o ye politiki kɛbaga ka se in ye k’a yɛrɛ bɛn a lamini politiki wajibiyakow ma.     
O sigikan na, jɔyɔrɔ tɛna kɛ jogoɲumanyako la, bawo politiki la « min don » bɛ « a ka kan ka kɛ min » ni san cɛ ( saratilako ).         
O la, a bɛ ye k’a fɔ ko jogoɲumanya ɲinini  politiki la, hali n’o ka kan, o bɛ bɔ laɲini fu fɛ, bawo an ka sigidajama yɛrɛ la sigikan tɛ jogoɲumanya la bilen.      
Leyi Dorisi  -   Don nataw la, Kana minisiri, Kolonɛli Sajo Kamara bɛna kɛ Risi ka dunan ye Lakana lajɛrɛ dɔ la.   
Sendaɲɛ kelen ka taa sɔrɔdasiyabaara bolodiɲɔgɔnma kologɛlɛyalen daminɛ ma jama fila ni ɲɔgɔn cɛ wa ?      
Mali ni Risi y’a ŋaniya ka bolodiɲɔgɔnma kologɛlɛyali sennateliya jamana fila cɛ.    
Taratadon, zuwɛnkalo tile 16, san 2021, Risi lasigiden min bɛ Mali la, Anatoliyewisi Goromiro, bisimila la Mali Kana minisiri Sajo Kamara fɛ.     
Mɔgɔba fila ninnu ye kumafalen kɛ lakana koɲɛ kan ani sɔrɔdasiyabaara bolodiɲɔgɔnma kologɛlɛyali.
An y’o mɛn laseli dɔ kɔnɔ.      
Kumaɲɔgɔnya Kolonɛli Kamara ni Anatoliyewisi Goromiro cɛ fora Maliden caman fɛ ani k’a diya u ye, olu minnu, kabini waati jan na, bɛ ka wele kɛ gɛrɛɲɔgɔnna na walima hali n’a ma kɛ dɔwɛrɛ ye Putini ka jamana sɔrɔdasiya kɔkɔrɔmadon na.    
Dakan yɛlɛkoko la, a ɲɔgɔnkunbɛn bɛ ka kɛ waati min na Barikani, Faransi kɛlɛbolo, y’a ka sɔrɔdasiya bolodiɲɔgɔnma dulon ni Mali ye.     
Risi lasigiden ye wele yɛrɛ bila Mali ma, ka tɛmɛ a ka Kana minisiri fɛ, k’a sen don Lakana Ɲɔgɔnye dɔ la, min ka kan ka kɛ Risijamana na waati nata la.     
Jɔda belebele bɛ ɲɔgɔnkunbɛn min na Putini ka jama bolo.   
Kabini zuwɛnkalo tile 25 san 2019, Risi ni Mali ye sɔrɔdasiya bolodiɲɔgɔnma bɛnkansɛbɛn dɔ sigi.   
A gafe lakodɔnna Sɛrigeyi Suwagu ani Kana minisiri kɔrɔ, Zenerali Dahiru Danbele, fɛ, san 2019 Kɛlɛbolo lajɛ kɛrɛfɛ, Risijamana na.  
Kɔkankow minisiri kɔrɔ ka taama Risi faaba kɔnɔ, kɔnna nin bolonɔbila ɲɛ san 2019 zuwɛnkalo tile 10.   
Kalo naani o kɔfɛ, dakun tun sera perezidan IBEKA de ma ka Risi lasigiden min bɛ Mali la, bisimila, ɔkutɔburukalo tile 17, san 2019.
Kumafalenw cɛma, ɲagali ani galabu kura donni jamana fila cɛkow la, minnu ye tarikulakow ye, 
Kabini Iniyon Sowiyetiki waati, Risi ye Mali dɛmɛ, a ka yɛrɛmahɔrɔhya lɛrɛ fɔlɔw la.    
Mohamɛdi Keyita  -  An ka ntɛnɛndon, zuwɛnkalo tile 21 san 2021 bɔkɔ n° 1076 la, an tun y’a bila sɛbɛnfura ɲɛ fɔlɔ la,        
A jalakilen ni nafolomugu lasaniyali ye Bamako ni Dakaro furancɛ la ( kabini waati jan ), Habibu SIsoko lajɛyalen Mali kiri fɛ, kabini nɔwanburukalo san 2020,     
Bi, ni ladilicakɛda, Kɔnsilitingi ƐSIYAYƐSI perezidan, Ngadu Fali Kani, ka jaabili hakɛ ye,    
k’a kɛ Senegali kunnafonisɛbɛn, Liberason na,
