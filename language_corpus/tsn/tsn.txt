Le fa ba lebagane le dikgwetlho di le dintsi, ba bangwe, jaaka Lazarious Ramolotja ba fentse  mathata mme ba atlegile mo go simololeng ditlamo tsa bona.
Ramolotja ke mongwe wa ba ba fetang dimilione di le pedi tsa bosusu mo nageng ya rona.
A re bosusu ba kgaratlha letsatsi le letsatsi go tsaya karolo mo ikonoming.
Rre wa dingwaga di le 43 o tsamaisa kgwebo ya go monaganya ditshipi.
 O abelana kgang ga gagwe le rona ka thuso ya motoloki wa seporofešenale, Sebone Kgethe.
Leina la me ke Lazarious Ramolotja.
Ke nna mo Motseng o o bidiwang Seweding mo go Mahikeng .
Ke rre wa bana ba le bararo.
Ke simolotse go momaganya ditshipi dingwaga di le dintsi tse di fetileng.
Ga jaana, ke na le setlamo sa me.
Ka bokgoni jwa gagwe jo bo fetang bogole jwa gagwe, Ramolotja o bone tsela ya go buisana le badirisi ba gagwe.
A re ga go na dikgoreletsi dipe tsa tlhaeletsano.
Bosusu ba ba nnang fa ga ba na dikgwebo.
Ka jalo ke ne ka akanya gore ke tshwanetse go nna le kgwebo ya me.
Seo ga se re sepe.
Fa go na le dikgoreletsi tsa tlhaeletsano, go na le pene le pampiri.
Ga go reye gore ke tlhoka moranodi ka dinako tsotlhe.
Batho ba a itse go ke susu. Le nna ke a ipona gore ke susu, mme ba kgona go lemoga gore ke motho yo o nang le bokgoni.
Ke batla go bona bosusu ba bangwe ba na le dikgwebo tsa bone, a rialo.
Go ya ka World Health Organisation, palo e e fetang diperesente di le 5 ya baagi mo lefatsheng ba latlhegetswe ke kutlo .
Phitlhelelo ya thuto le ditšhono tsa ditiro di tswelela go nna kgwetlho e kgolo ya baagi ba bosusu.
COVID-19 le yona e e tshupile fa e le sekgoreletsi se segolo mo baaging ba bosusu.
Go toloka melaetsa ya coronavirus ke ntwa e e ntseng e ya magoletsa.
Ramolotja a re o santse a sa tlhaloganye go le gontsi ka ga mogare.
COVID-19, ke e ikutlwetse sentle. Ke sotlegile thata.
Jaaka susu, ga ke itse go le gontsi ka ga coronavirus.
Batho ba ba kgonang go utlwa ba kgona go ikutlwela ka bobona mme go disusu, ke kgwetlho.
Re itemogela tshotlego, a bua jalo.
Batsadi ba ga Sebone Kgethe ke disusu.
Gape ke motoloki wa porofešenale wa puo ya diatla.
O dumela gore bosusu ba lebagana le dikgoreletsi tsa loago letsatsi le letsatsi.
Bosusu ba rotloetsa puso go itlhaganedisa tsamaiso ya dira gore puo ya diatla e nne puo ya semmuso.
Melaetsa ya kakgolo e tswelela go thologela mo Aforikaborwa ka ntlha ya lenaneo la tshedimosetso la Netflix, “My Octopus Teacher” le le fentseng mokgele wa Oscar kwa moletlong wa diawate wa bo 93 kwa Los Angeles.
Baporofešenale ba intaseteri ba bakile setlhopha se ka go amogela kabelo e e kwa godimo mo filiming ya boditšhabatšhaba.
Filimi e, e iponetse ditšhono tse dingwe tse dintsi tsa dikgele tsa filimi tsa boditšhabatšhaba, mme e fentse dipelo le dikgopolo tsa batho mo lefatsheng ka bophara.
Montshakuno yo o dirang difilimi, Anant Singh, o tlhalosa gore ke goreng sekgele se, se le segolo mo intasetering.
Se segolo mo intasetering ka gonne o na le filimi e nnye ya tshedimosetso, e e tsenelang dikgaisano tsa maemo a a kwa godimo tsa dibaesekopo mo lefatsheng, mme e tswelele gonna mampodi ka mo setlhopheng sa Oscar ya tshedimosetso.
O a itse gore badiri ba difilimi ba dira mananeo a tshedimosetso go tswa mo difiliming tse dinnye mo megaleng ya bona ya letheka (Iphones) mme se se ba neela thotloetso e kgolo go tswelela le nna le mantlhontlhotlho mo go tlotleleng batho dikgang.
Craig e ne e ntse e le motlotli wa dikgang tse di nang le tshedimosetso yo o mantlhontlhotlho, e le motho yo o siameng, yo o dirang tiro e ntle mme re ikutlwa re le lesego gore re be re dirile le ena mo dingwageng di le 10 tse di fetileng.
Lenaneo la tshedimoseto ke tiro e e tshwaranetsweng e e  tsamaisiwang ke porojeke ya “The Sea Change”  e e leng NGO e e tsosang temogo ya bontle le botlhokwa jwa ekholoji jwa sekgwa sa mo Amorikaborwa sa Kelp.
Setlhopha se motlotlo ka go bonwa ke lefatshe ka bophara.
Ke tsela e ntle ya go bewa mo seraleng ka tiro e re e dirang kwa porojekeng ya “Sea Change”. Re tota re tsepamesitse megopolo mo sekgweng se segolo sa Aforika.
Maikaelelo a rona ke go tswelela go tlhaba ditlhamane ka ga tikologo e e monate gore e tle e kgone go rotloetsa le go gakgamatsa batho gore le bona ba batle go sireletsa tlhago, ba batle go amana le yona le go batla go nwelelela mo go yona. Se ke se re solofelang gore batho ba tlaa se gakologelwa. Ba gakologelwe gore ba tlhaga, gore o tlhago ka bowena, gore polanete e ntle e, ke legae la gago. Se ke sona tota se re neng re leka go se bua mo filiming, gore mafelo a a tlhaga le diphologolo tse di tlhaga di botlhokwa le gore rotlhe re bontlhabongwe jwa fano. Go bua Swati Thiyagarajan go tswa kwa porojekeng ya Sea Change.
Mo dipolotsong le ba dikgang tsa SABC pejana fale, naledi ya filimi ya “Foster” o rile Octopus e mo rutile gore tlhago le batho di dirilwe go tswa mo leseleng le le lengwe fela.
Le gore e nngwe e tlhoka e nngwe gore e tle e kgone go tshela mo lefatsheng le.
Moporesidente Cyri Ramaphosa A re filimi e, e butse letlhabaphefo la go ka bona bontle jwa tlhago le pharologano magareng ga mawatle a Aforikaborwa le tikologong ya lewatle.
Re boa gape re lebogisa setlhopha sa “My Octopus Teacher” ka go amogela sekgele sa lenaneo la tshedimosetso la maemo a a kwa godimo kwa di Oscars.
Tonakgolo ya kwa Kapa Bophirima, Alan Winde le ena o akgotse setlhopha.
Montshakuno yo o dirang difilimi mo Aforikaborwa, Anant Singh, o pakile lenaneo la tshedimosetso le le gapileng sekgele sa Oscar “My Octopus Teacher”, jaaka mokgwa wa go bontsha lorato la tlhago go tswa go modiri wa difilimi, Craig Foster.
Filimi ya ga Foster e ikgapetse sekgele kwa moletlong wa diawate tsa akatemi wa bo 93 kwa Los Angeles.
Lenaneo la Netflix la mannete le tlhagisa maitemogelo a gagwe le okotopase e nnye e a dulang a e tlhokometse ngwaga otlhe.
Bobedi jo bo feleletsa bo  aga botsalano jo bo letlang Foster go bona botshelo jwa phologolo e jwa kwa tlase ga metsi ka matlho a gagwe.
Singh a re phenyo ya ga Foster e rotloeditse setlhopha se sešwa sa badiri ba difilimi.
Badiri ba difilimi ba di dira maneneo a tshedimosetso go tswa mo megaleng ya bona ya matheka (Iphone) mme se se ba neela thotloetso e e kgolo ya gore ba tswelele go tlotla dikgang ka manontlhotlho.
Craig e ne e ntse e le motho yo o nang le lerato la go dira mananeo a tshedimosetso. E le motho yo o siameng, yo o dirang tiro e ntle.
Re nnile lesego thata go dira le ene mo filimimg mo dingwageng di le 8 kgotsa di le 10 tse di fetileng, a tlaleletsa.
Tonakgolo ya Kapa Bophirima, Alan Winde, o akgotse bafenyi ba lenaneo la tshedimosetso la Netflix mo Aforikaborwa ka go bona sekgele.
Winde a re naga e ipela ka Katlego eo.
Ke rata go bua mo boemong jwa puso ya rona ya kwa Kapa Bophirima, go mongwe le mongwe yo o nang le seabe mo go dirweng ga filimi ya “My Octopus Teacher, re a lo akgola.
Lo re dira motlotlo thata.
E ne e le phitlhelelo e e gakgamatsang ka go fenya Oscar.
Craig o re o ikutlwa a tlotlegile that go amogela kabelo e.
Lenaneo la mannete la Netflix la 2020 la ga Pippa Ehrlich le James Reed le bontsha ngwaga o modiri wa difilimi Craig Foster a o feditseng a dira botsalano le dilo tse di tlhaga, le oketopase e e tlwaelegileng kwa sekgweng sa Aforikaborwa sa Kelp kwa False Bay gaufi le Cape Town.
Badiri ba difilimi James Reed le Pippa Ehrlich ba amogetse tlotlo .
Ke a itse gore go na le Maaforikaborwa a mantsi a a sa robaleng mo gare ga bosigo go bogela moletlo o, mme ka ditsela di le dintsi, e ke e kgang e nnye ya sebele e e tlhageletseng kwa lewatleng le dikgwa kwa nkong ya Aforika.
Mme mo go botlhe , ke solofela fa e tlametse ka pono e nnye ya mefuta e e farologaneng ya botsalano magareng ga batho le tlhago.
Reed o biditse phenyo e a re ke tlotlo, mme a leboga ba lelapa la akatemi ka tshegetso ya bona.
Gape o umakile rradifilimi, MoAforikaborwa Craig Foster, yo o agileng kgolagano ya kwa tlase ya metsi le Oketopase.
Lenaneo le la tshedimosetso le setse le gapile dikgele di le dintsi mo ngwageng wa 2020 go akaretsa diphenyo di le pedi kwa Critics’ Choice Documentary Awards tsa sekgele sa ba ba gaisitseng mo go tsa saense/tlhago le mo go tsa dibaeskopo.
Gape e iponetse sekgele sa Grand Teton kwa Jackson Wild Media Awards kwa e iponetseng gona ditlhopho di le 8.
Gape e ikgapetse sekgele sa filimi e e gaisang kwa moletlong wa Earthx film.
Mo bidiong e e fa tlase, “My Octopus Teacher e ne newa sekgele sa Oscar.
Dinaledi tsa kwa Hollywood di simolotse go goroga ka nako ya moletlo wa dikgele tsa akatemi ka Sontaga, kwa go se e ka nnang motsi wa hisetori e e tletseng dikgagamatso , e seng fela go bafenyi mme le tiragalo ka boyone.
Motlhophiwa wa ntlha Paul Raci, e ne e le mongwe wa  bantlha go tsamaya mo khapeteng e e khibidu kwa ntle ga seteišhene sa Revival-Style Union kwa Los Angeles, e e neng e dirisiwa lekgetlo la ntlha ka ntlha ya leroborobo la coronavirus.
Raci, yo o tshamekang karolo ya morutisi go moletsameropa wa susu, o dirisitse puo ya diatla ka Sontaga jaaka a ne a bua le babegadikgang mme a re o solofela fa filimi e e  dirile gore baagi ba bosusu ba kgone go bonwa.
Modiragatsi wa Black Bottom ya ga Ma Rainey, Colman Domingo o ne a apere sutu e pinki ka mmala fa mokwaladipina Diane Warren ena a ne a itlhophetse sutu e tshweu ka sekipa se kganyang sa thamo e tshesane.
Ke fano mo di Oscars, Warren ne a bolela jalo.
E ne e le di Oscar tse di bodutu, mme ba ne ba sa ntse ba le kwa di Oscars.
Go katogana le dikganelo tsa metsamao di pateleditse gore ba akanye sešwa ka moletlo o, o o tlaa tsenelwang fela ke makgolo a le mmalwa a batho ba ba tlhophilweng le baneedi ba ba akaretsang Brad Pitt le Harrison Ford, mme o tlaa tshwarelwa kwa ntle, le ka mo gare kwa  Art Deco Union Station kwa Los Angeles.
Batlhophiwa ba bangwe ba tlaa o tsenela ka sesupatshwantsho go tswa kwa mafelong  boditšhabatšhaba.
Morago ga melao e e gagametseng ya go dira diteko le go tlhaolelwa kwa thoko, bontsi jwa dinaledi ba ne ba sa apara dimaseke fa ne ba tsamaya mo khapeteng e kgolo e khibidu, morago ga dikgwedi meletlo ya dikgele e ntse e tshwarelwe mo Zoom.
Re e batla yotlhe, go simolola fela kwa kgorong, gore e ipontshe gore e farologane le tse dingwe, Steven Soderbergh, mongwe ba bantshakuno ba le bararo, o buile jalo pele ga moletlo wa Sontaga.
Phisegelo ya Hollywood ya go bona mefuta e e farologaneng mo dingwageng tse tlhano tse di fetileng, e ka dira gore dikabelo tsotlhe di le nne, gammogo le sekgele sa mokaedi yo o gaisang, di ye kwa bathong ba mmala, la ntlha mo ngwageng wa bo 93, hisetori ya tlotlo e e kwa godimo mo kgwebong ya difilimi.
Fa Zhao, 39, a ka gapa sekgele sa mokaedi yo o gaisang, e tlaa nna fela mosadi wa bobedi le mosadi wa moAsia wa ntlha go iponela sekgele sa akatemi mo karolong eo.
Tsheko ya Chicago 7, e e kgatlhanong le maemo a Vietnam, e bonwa e le kgwetlho e e masisi go Nomadland, ka sekgele sa setshwantsho se se gaisitseng, go bua baitseanape.
E ka tswa e le yona filimi ya Oscar movie e e tlwaeleging thata.
E na le ditiragalo tse dikgolo tse di itumedisang le hisetori e e maleba, go bua Alison Willmore, motshwayadiphoso wa difilimi kwa makasineng wa New York.
Batlhophiwa ba bangwe ba setshwantsho se se gaisitseng ke terama ya kwa Hollywood ya 1930, Mank, e e itlhomileng kwa pele ka ditlhopho di le 10; filimi ya ipusulesetso, Promising Young Woman, filimi ya lelapa le le fudugileng go tswa kwa Korea, Minari, filimi ka ga ditshwanelo tsa baagi, Judas and the Black Messiah, filimi ka ga bolwetse jwa go lebala, The Father le Sound of Metal, filimi ka ga moletsameropa wa susu.
Bafenyi ba tlhophilwe ka tlhopho ya sephiri ke maloko a le 9,0000 a akatemi ya Motion Picture Arts & Sciences.
Lebelo la modiragatsi wa mosadi yo o itlhomileng kwa pele le bulegile, go na le Frances McDormand (Nomadland), Carey Mulligan (Promising Young Woman), Viola Davis (Ma Raineys Black Bottom), Vanessa Kirby(Pieces of a Woman) le Andra Day (The United States vs. Billie Holiday)  ba ba gaisanelang sekgele se.
Lobelo lwa modiragatsi wa mosadi yo o gaisang le a kgatlhisa.
Re nnile le mofenyi yo o farologaneng  mo moletlong yo mongwe le yo mongwe wa dikgele o o bontshiwang mo thelebišheneng, go bua Pete Hammond, mokwadi wa kholomo ya dikgele kwa Hollywood.
Naledi ya Black Panther e e tlogetseng lefatshe le le ka kwano, Chadwick Boseman, 43, ke mongwe wa ba batho ba ba ka gapang Oscar e, e le ka ntlha ya karolo e a e tshamekileng mo filiming ya ga Ma Rainey,  Black Bottom.
Fela Anthony Hopkins wa kwa Britain, yo o tshamekang karolo ya monna yo o nang le bolwetse jwa go lebala mo go The Father, a ka bona moputso, fa karolo ya moletsameropa wa susu ya ga Riz Ahmed mo Sound of the Metal e bonwa jaaka nngwe ya tse di ka ikgapelang moputso wa modiragatsi yo o gaisang.
Lekgetlho la ntlha fa e sale go nna le leroborobo, e seng e le nngwe mme di le pedi tsa difilimi, di tlisitse dithekiso tse di bonalang kwa Box Office.
Ke sesupo se se ntle sa gore batho ba bontsha ba le malala a laotswe go boela kwa difiliming morago ga go dula kwa gae nako e e batlileng e lekana le ngwaga otlhe.
Mortal Kombat, e leng motshameko o o tlwaelegileng thata wa dibidio, o eteletse ditšhate tsa Box Office tsa kwa US kwa pele ka go ikgapela dimilione di le 22.5 tsa di dolara go tswa kwa mafelong a le 3 073 kwa Bokone jwa Amerika.
Filimi ya The Warner Bros e setse e le teng go ka lebiwa kwa gae, mo tirelong ya HBO Max, kgwedi yotlhe, se ke togamaano e phaposikgaso e tlileng go e dirisa mo ngwageng wa 2021.
Mortal Kombat e iponetse maemo a ntlha bonolo fela. E nnile le kgaisano e e fetang ka mokgwa o ba neng ba akantse ka ona fa go tsenwa mo mafelong a beke.
Mo maemong a bobedi a a tlogelang sekgala se se kalo, ke Demon Slayer.
Mugen Train o amogetse madi a a kanang ka dimilione di le 15.9 go tswa kwa mafelong a a farologaneng a le 598 1.
Dikgetse tsa Aforikaborwa tsa COVID-19 tsa lekhubu la boraro di fetile 13000 ka palo.
Lefapha la pholo le kaile fa go begilwe dikgetse di le 13 246 mo nakong e e khutshwane, se se isang palo ya ditswhaetsego go 21,7%
Go ya ka setheo sa bosetšhaba sa malwetse a a tshelanwang, e ke palo e e kwa godimo ya dikgetse tsa letsatsi le letsatsi fa e sale ka Ferikgong.
Mokgaratlhi wa tsa boitekanelo Ngaka Kgosi Letlape  tsibogela go tlhatloga ga dipalo tsa covid-19: 
Go ne ga begwa dintsho di le 136 mo nakong e e khutshwane, se se isa palogotlhe ya bosetšhaba ya dintsho go 58 223.
NICD e rotloetsa Maaforikaborwa go nna kelotlhoko le go latela dikgato tsa thibelo ka manontlhotlho go thusa go thibela kanamo.
E ikuela gape go bašwa ba Aforikaborwa go thusa bagodi go ikwadisetsa mokento.
Go fitlha ga jaana,  Maaforikaborwa a le 1 965 812 a setse a amogetse mokento wa COVID-19.
Nigeria e solofetse kgorogo ya bobedi ya selekanyo sa dimilione di le 4 sa mokento wa COVID-19 kwa tshimologong ya kgwedi ya Phatwe, mme ba ikaelela go tswelela pele ka go fana ka selekanyo sa ntlha sa meento se se neng se emisitswe go boloka tlamelo ya selekanyo sa bobedi.
Go fitlha ga jaana, naga ya Aforika e e nang le boidiidi jwa batho e setse e file fela batho ba ka nna dimilione di le 2 mo go ba le dimilione di le 200 selekanyo sa ntlha.
Nigeria e ntse e abelana ka selekanyo sa dimilione di le 3.92 tse ba di amogetsweng ka porogerama ya COVAX ya kabelano ya mekento ya lefatshe ka bophara  ka Mopitlwe, ka ditlamelo tse di tlang di santse di beilwe mo kakabalong ka ntlha ya thibelo ya thomelontle ya dithoto go tswa kwa India.
Nigeria jaanong e lebeletse kgorogo ya bobedi ya selekanyo sa dimilione di le 3.92 sa moento wa AstraZeneca wa COVID-19 kwa bokhutlong jwa kgwedi ya Phukwi kgotsa ka tshimologo ya kgwedi ya Phatwe.
Ditikwatikwe tsa moento di tlaa bulwa gape di bulelwa bagolo ba ba fetang dingwaga di le 18 ba ba batlang selekanyo sa ntlha, a rialo.
Re ntse re amogela dikopo di le dintsi tsa batho ba ba tswang kwa Nigerian ba ba batlang go entiwa, shuaib obuile kwa kopanong ya bobegakgang kwa Abuja...
Ga a a tlhalosa gore meento e mentšhwa e tlaa tswa kae mme o supile boineelo mo bekeng e e fetileng jwa baeteledipele ba G7 jwa go neelana ka mekento ya mogare wa Corona e ka nna selekanyo sa bilione e le 1 lefatshe lotlhe mo ngwageng o o tlang.
Go okaoka ka moento go go bakiwang ke tshedimosetso e e fosagetseng  le gona ke bothata.
Setheo sa booki sa temokerasi ya Aforikaborwa (Denosa) sa re se ikutlwa se swabisitswe ke puo e e dirilweng ke Moporesidente Cyril ramaphosa fa a ne a bua le setšhaba ka Labobedi malebana le go ikarabela ga puso ka ga koketsego ya ditshwaetsego tsa mogare wa Corona mo nageng.
Denosa ya re e ne e solofetse fa moporesitente a ka dira melawana e e gagametseng go fedisa go anama ga mogare.
Mokwaledi kakaretso wa nakwana wa Denosa Cassim Lekhoathi, a re baoki ba fekeetswa ke tiro e ntsi kwa maokelong ka ntlha ya koketsego ya palo ya balwetse ba COVID-19, le gore baoki ba le ntsi ba a tlhokafala ka ntlha ya mogare.
Balwetse ba a oketsega mme palo ya badiri e a  fokotsega ka ntlha ya gore ga go ope yo o tsenang mo maemong a ba re bolokang, jaaka mafelo a beke ke tlile go boloka ba le bararo ba baoki ba rona, ga go ope yo o tlileng go tsena mo maemong a bona.
Mme ga ke bue fela ka ba ke yang go ba bolokang mafelo a beke, ke bua ka ga ba ba setseng ba tshwaetsegileng mme ba kgapetswe kwa thoko, le ba le mmalwa ba ba tshwanetseng go sala kwa diwotong, ba tshwanetse go tswelela pele ka morwalo.
Badiri ba tlhokomelo ya boitekanelo ba le bantsi ba amogetse moento wa Johnson & Johnson.
Aforikaborwa e ya kwa legatong la boraro la kiletsomesepele.
Palogotlhe ya badiri ba tlhokomelo ya boitekanelo ba le 339 ba tlhokafetse ka ntlha ya malwetse a a amanang le COVID-19 mo Aforikaborwa fa gare ga kgwedi ya Mopitlwe le ya Ngwanaitseele mo ngwageng o o fetileng, mme bontsi jwa dintsho tse di diragetse kwa Kapa Botlhaba, KwaZulu-Natal le Gauteng.
Moporesidente Cyril Ramaphosa a re le fa go nnile le dikgoreletsi ka go ntshiwa ga moento wa COVID-19  mo nageng, dipalo di ntse di ya kwa godimo ka fa go entiwa batho ba le 85 000  letsatsi le letsatsi.
Puso e amogetse e e tswang kwa go Johnson & Johnson ya gore dimilione di le 2 tse di neng di ntse di tshwanetseng go senngwa kwa Aspens kwa Qqeberha di tla busediwa kwa bokhutlong jwa kgwedi.
Ramaphosa a re  dipalopalo tse di tlisang tsholofelo ke tsa gore ke badiri ba tlhokomelo ya boitekanelo ba le 64 fela ba ba tshwaetsegileng mo malatsing a le supa a a fetileng fa go bapisiwa le 640 gwa go ne go simolola lekhubu la bobedi.
 Aforikaborwa e tswelela pele go ya kwa logatong lwa boraro lwa kiletsomesepele: Re sa ntse re le foo, moeteledipele wa DA John Steenhuisen o tshwaile diphoso lebelo la naga la moento, a re maikaeleo a puso a go enta peresente e kgolo ya setšhaba ga a ise a bonale.
 Moporesidente o rile fa porokerama ya moento e okeditse lebelo, Aforikaborwa e santse e le kgakala le go fitlhelela seemo se se tla thusang masole a mmele a baagi go lwantsha bolwetse morago ga moento.
Steenhuisen o tsositse dipotso ka ga lebelo le puso e rekang ka lona meento.
Ke akanya gore puso e na le dipotso di le dintsi tse e tshwanetseng go di araba.
Moporesidente o na le bokgoni jwa go gorometsa dipalo tse dikgolo mme a sa tlhalosa gore re tla di fitlhelela jang.
Go tota go na le mathata ka tsela eo puso e rekang meento ka teng,  Seo se tsentse Maaforikaborwa a mantsi mo kotsing e kgolo ya go tlhaselwa ke mogare.
Go ne go se kitla go nna jalo fa re ne re na le lenaneo la go entiwa le le atlegileng.
Batho ba bangwe ba tla duelela go palelwa ga puso ka matshelo a bona.
Mokaedi kakaretso wa lefapha la boitekanelo, Ngaka Sandile Buthelezi a re setheo se ipaakenyeding kamogelo ya balwete ba bangwe kwa bookelong mo nakong ya lekhubu la boraro la coronavirus.
Moporesidente Cyril Ramaphosa o dirile kitsiso ka Labobedi bosigo ya gore naga ga jaana e mo kemong ya boraro ya kiletsomesepele.
O bontshitse matshwenyego ka diporofenseng tse di farologaneng tse di begang tlhatlogo ya ditshwaetsego tsa COVID-19, Gauteng e le yona e e amegileng thata.
Buthelezi a re setheo sa boitekanelo se tsere malebela go tswa mo lekhubung la ntlha le la bobedi la coronavirus a ditsela tsa go alafa balwetse
Ke akanya gore re setse re ithutile go le gontsi go feta ka lekhubu la ntlha le la bobedi.
Diporofense tse dingwe di imetswe le go feta, jaaka le Gauteng.
Aforikaborwa e begile dikgetse di le 8 436 tsa COVID-19 tse dintšhwa, se se isang palogotlhe ya ditshwaetso go 1 761 066
Go begilwe dikgetse di le 208 tsa dintsho tse di bakilweng ke COVID-19 mo di ureng di le 24 tse di fetileng, se se isa palo ya bosetšhaba ya loso go 58 087.
Moporesitente o boleletse setšhaba ka Labobedi bosigo morago ga pitso le bannaleseabe ba ba farologaneng, go akaretsa le lekgotla la bosetšhaba la coronavirus.
Lefapha la Diminerale le Maatla (DMRE) le rometse setlhopha sa badiri kwa lefelong la KwaHlathi gaufi le Ladysmith kwa KwaZulu-Natal go dira tlhatlhobo e e tlhomameng ya lefelo leo matlapa a a ne a dumela go nna diteemane a fitlhetsweng teng.
Setlhopha se sa badiri se akaretsa bomankge ba jioloji le ba tsa diminerale.
Dikgang tsa thibololo ya diteemane di ile tsa anama go ralala naga ka Labotlhano mme batho ba sa ntse ba thologela kwa lefelong leo go ya go epa matlapa.
Setlhopha sa go tswa kwa DMRE se solofetswe go fitlha kwa lefelong ka Labobedi mme se tlaa akaretsa le ba setlhopha sa tlhomamiso le tiragatso go ya go dira tlhatlhobo ya lefelo.
Setlhopha gape se akaretsa baitseanape go tswa go lekgotla la diminerale le thekenoloji (MINTEK) le lekgotla la Disaense tsa thutafatshe (GeoScience) ba ba tlaa neelaang ka dikakanyo tsa bona ka ga tlholego ya matlapa, le go neelana ka tshekatsheko ya go nna teng ga didiriswa tsa diminerale mo lefelong leo.
Morago ga tshekatsheko ya setegeniki, pegelo e tla neelwa mo nakong e e tlang.
Baagi ba selegae le kgaolo ya Bommasepala mo lefelong leo, ba kopilwe go ritibatsa maikutlo.
Baagi ba KwaHlathi ba re fa e le gore ke ditaemane tsa nnete, batho ba bantsho ba tshwanetse go bewa kwa pele fa go tliwa mo ditšhonong tsa ikonomi.
Baagi ba oketsa ka gore thibololo ya matlapa a e bontsha boleng jwa dithuto tse di tshwanang le Jeoloji.
Ka jalo, ba tshwanetse go simolola jaanong go ithuta dithuto tse (sic), go bua leloko la baagi, Thabani Mbatha.
Moagi mongwe, Vuma Makhwasa, a re: Maemo a kgaolo a ka fetoga thata mo loagong le mo ikonoming fa e le gore ke gauta ya nnete.
Mme puso e tshwanetse go netefatsa gore batho ba bantsho ga se fela badiri, mme ba nna le dišere, jaaka tsela ya matlafatso ya ikonomi.
Batho ba tsweletse go sela diteemane go tswa mo mmung kwa KZN, Ladysmith le KwaHlathi...
Setheo sa bosetšhaba sa malwetse a a tshelanwang (NICD) se golotse tshedimosetso ya mogare wa corona e e supang gore Gauteng e begile dikgetse tse di fetang peditharong tse dintšhwa.
Gauteng e kwadisitse dikgetse tse di fetang 3 700 tse dintšhwa tsa mogare wa corona mo palong ya bosetšhaba ya dikgetse tse di fetang 5 500.
Aforikaborwa e tsene mo lekhubung la boraro la leroborobo mo bekeng e e fetileng.
Re ranolola dintlha tsa koketsego ya dikgetse tsa COVID-19 mo Gauteng le Moporof. Bruce Mellado..
Khemisi ya Aforikaborwa, Aspen, ya re e tsaya dikgato go fokotsa tatlhegelo ya meento ya Johnson le Johnson e e bolokilweng kwa Qqeberha kwa Kapa Botlhaba.
Motlamedi a re Johnson & Johnson e tlaa tlamela barutabana ba Aforikaborwa ka selekanyo sa meento e le 300 000 mo malatsing a a tlang.
Aspen e tlaleletsa ka gore mo bekeng e solofetse go golola meento ya Johnson & Johnson e e tlhamilweng ka ditswaki tse di mafolofolo tse di sa amiweng ke kgotlhelo ya meento kwa US.
Setlamo se sa re se ntse se tsweletse go dira meento e mengwe e e tlaa nnang teng ka kgwedi ya Phukwi.
Meento e ne e amilwe ke mathata a kgotlelego kwa US kwa Baltimore.
Ka La tshipi, Puso le setheo sa taolo ya didiriswa tsa boitekanelo sa Aforikaborwa (Sahpra) ba tlhomamiseditse Maaforikaborwa gore meento e e kgotlelegileng ga e kitla e gololwa mo nageng ya rona.
Moeteledipele wa Sahpra, Ngaka Boitumelo Semete-Makokotlela buile ka go kgotlelega ga meento ya J & J.
Kgato ya setlamo se e latela morago ga dipego tsa gore mekoa e e neng e emetseng go abiwa go tswa kwa Aspen ya kwa Qgqeberha e kgotlelegile
Maokelo a mabedi a a alafang batho ba ba nang le COVID-19 kwa Afghanistan  a ne a tshwanelwa ke go tswala dikgoro tsa ona ka ntlha ya tlhokego ya malao.Motlhankedimogolo wa boitekanelo le dingaka ba buile jalo ka Mosupologo.
Afghanistan e lebane le lekhubu la boraro la leroborobo, ka palo ya d65.itshwaetsego le ya dintsho tse di begwang gareng ga koketsego ya dintwa fa batlhabani ba boditšhabatšhaba ba US ba ikgogela kwa morago mme  bamenola-puso ba kwa Taliban ba kgopisega.
Maokelo a Afghan Japan le Ali Jinnah a ne a tshwanelwa ke go tswala dikgoro tsa ona ka ntlha ya tlhokego ya malao kgotsa didiriswa. Motlhankedi wa tsa boitekanelo o buile jalo mme a kopa go nna tlhokaina jaaka ba ne ba sa dumelelwa go bua mo phatlhalatseng ka ga kgang e.
Motlhankedi o rile maokelo a bobedi jwa ona a leng mo khepetleleng ya Kabul a ne a tswelela go nna le mathata a tlhaelo ya okesijene le tse dingwe tsa kalafi.
Mirwais Alizay, Motlatsa mmueledi wa Lefapha la Boitekanelo, o rile maokelo a a tshwanelwa ke go tswalwa ka dinako dingwe ka ntlha ya dipalo tse di kwa godimo tsa balwetse.
Masi Noori, Ngaka kwa bookelong jwa  Afghan Japan, o rile e ne e tswaletswe balwetse ba bašwa mo malatsing a le mmalwa ka ntlha ya tlhaelo ya malao.
Eid Wali, tlhogo ya bookelo jwa Ali Jinnah, o rile ba ne ba tshwanelwa ke emisa go tsaya balwetse ba bašwa fa malao a bona a COVID-19 a ne a tletse.
Re na fela le malao a le 50 a dikgetse tsa COVID, ke jona bothata jo bogolo joo, Wali a bolelela Reuters.
Afghanistan e begile ka Mosupologo dikgetse di le 1 804 tse dintšhwa tsa COVID-19 le dintsho di le 71 tse di bakilweng ke bolwetse.
Setlhopha sa ditshwanelo tsa botho le tokololo ya boditšhabatšhaba se buile mo bekeng e e fetileng gore puso e tlhoka go reka okosijene le meento ka bonako.
Dipalo tsa dikgetse tsa COVID-19 kwa Afghanistan di ntse di oketsega, go buile Zaman Sultani, mmatlisisi wa ditlhopha tsa Borwa jwa Asia. (South Asia).
Mo bekeng e e fetileng, Afghanistan e amogetse selekanyo sa meento ya COVID-19 e le 700 000 e e dirilweng ke sinopharm ya kwa China.
Baitseanape ba tsa boitekanelo ba re tlhaelo ya meento mo Aforikaborwa e ntse e le kgwetlho e kgolo go ya ka porokerama ya go simolola go enta.
Ngaka ya malwetse a a anamang Moporofesara Salim Abdool Karim a re mekoa ya Johnson & Johnson e e latlhilwe e buseditse kwa morago maiteko a naga a go oketsa palo ya mekento ka letsatsi.
Moeteledipele wa Sahpra Ngaka Boitumelo Semete-Makokotlela o ikuela go Maaforikaborwa gore ba seke ba tshoga ka ntlha ya fa go na le dithulaganyo tsa tshoganyetso.
Sahpra e netefaditse gore melemo e le 300 000 e e amogetsweng ke ba tsamaiso le diritibatsi kwa US e tlaa gololwa mme ya romelwa kwa SA.
Moento wa Johnson & Johnson moento o tlaa bolokwa dikgwedi di le dine le halofo mo boemong jwa dikgwedi tse tharo ka mot lase ga themphereitšha ya 2.8 didikerii selisiase.
Mojeoloji yo o rotseng tiro wa kwa Durban, Manqoba Msimango, a re ga a kake a kgapela kwa thoko boammaaruri jwa thibololo ya bošeng jaana ya se batho bangwe ba ne ba dumela gore ke diteemane kwa lefelong la KwaHlathi kwa ntle ga Ladysmith kwa KwaZulu-Natal.
Msimang a re ke setlhopha sa bajioloji fela se se ka tlhomamisang fa dilo tse e le diteemane tsa nnete.
Setheo sa taolo ya didiriswa tsa boitekanelo sa Aforikaborwa (sahpra) gammogo le tona ya tsa boitekanelo ya nakwana Mmamoloko Kubayi-Ngubane  ba netefaleditse Maaforikaborwa gore moento o o kgotlelegileng wa COVID-19 ga o kitla o gololwa mo Aforikaborwa.
Se ke morago ga go lemoga gore mekoa e e letileng go abiwa go tswa kwa  Aspen e e kwa Gqeberha kwa Kapa Botlhaba e kgotlelegile.
Go ya ka se se begilweng ke FDA re a amega fa go tliwa mo mokoeng e e kwa Gqeberha mme  e re nang le yona kwa lifelong leo e dimilione di le 2 ka palo.
Ke akanya gore baagi ba Aforikaborwa ga ba a tshwanela go tshoga mme se re tlaa se amogelang le go se dirisa, se tlabe se letlelesegile.
Setlamo sa dijo le diritibatsi sa kwa US (FDA) se emisitse kgololo ya meento ya J & J fa go santse go letilwe dipatlisiso.
Dinaga di tshwanetse go tila go naya moento wa AstraZeneca wa coronavirus go batho ba ba fetang 60 ka dingwaga, tlhogo ya EU ya balaodi ba diritibatsi ya covid-19 o ne a nopolwa ka La tshipi fa a a rialo, magareng ga poifo e e leng teng ka ga madi a a remang fa emento e mengwe e ntse e nna teng. 
Setheo sa Mayuropa sa melemo (EMA) se tsaya AstraZeneca jaaka moento o o babalesegileng go batho ba dingwaga tsotlhe.
Puso ya kwa Italy e rile ka Labotlhano e tlaa fokotsa tiriso ya moento wa AstraZeneca go batho ba ba fetang dingwaga di le 60, morago ga gore ngwana yo o neng a amogetse moento o a tlhokafale ka ntlha ya go rema ga madi.
Jaaka dinaga tse dintsi tsa Yuropa, Italy e emisitse ka boripana meento ya AstraZeneca ka Mopitlwe ka ntlha ya matshwenyego ka ga mathata a go rema ga madi.
Aforikaborwa le India, ba tshegeditswe ke dinaga di le dintsi tse di santseng di gola, ba batla tlogelo ya nakwana ya ditshwanelo tsa IP tsa meento le dikalafi tse dingwe go letla badiri ba selegae go dira meento.
Moperesitente wa kwa US Joe Biden o rile o tshegetsa tlogelo ya nakwana.
Okonjo-lweala o rile ngangisano e tsamaetse kwa pele ka tumalano ya go simolola dipuisano.
Ditokololo tsa WTO di tshwanetse go buisana mo bekeng e e tlang ka ga mokgwa wa ditherisano ka maikaelelo a go kwala pegelo ka Phukwi 21-22..
Baeteledipele ba G7, ba na neng ba tshwere Samiti kwa Borwa Bophirima jwa England, ba dumalane ka Labotlhano go aba mento ya COVID-19 e le bilione e le 1  go dinaga tse di humanegileng, sengwe se se United Nations le ditlhopha tsa  letsholo di rileng se a tlhokega.
Kwa thoko, Okonjo-lweala o rile o ne a solofetse gore dipuisano ka ga dikeetso tsa bodirelatlhapi di tlaa direga ka kgwedi ya Phukwi le fa go na le kgonego ya gore re seke ra fitlhelela bokhutlo.
O tile go tshwara kopano ya WTO ya dinaga ka 15 Phukwi go leka go fokotsa diketleetso tsa bodirelatlhapi morago ga dingwaga di le 20 tsa dipuisano.
Kgwedi ya Seetebosigo ga e se kgwedi e e tlwaelegileng mo Aforikaborwa, segolo go bašwa ba yone.
Ke kgakololo ka ga bagaka le bagakagadi ba 1976, ba ba dirileng hisetori mo kgweding eno.
Ka di 16 tsa kgwedi ya Seetebosigo 1976 Aforikaborwa e ne ya bona dikhuduego fa diketekete tsa baithuti kwa Soweto di simolola mogwanto o o leng kgatlhanong le tsamaiso ya thuto ya Bantsho, e e neng e pateletsa. baithuti go ithuta ka Afrikaans.
Ka letsatsi leo la ditiragalo la kgwedi ya Seetebosigo, baithuti ba ne ba tshwanetse go tshwara mogwanto o o nang le kagiso  go ya kwa lebaleng la metshameko la Orlando jaaka letshwao la go nna kgatlhanong le pholisi ya puo e ntšhwa.
Le fa go le jalo, ditiragalo ga di a tsamaya jaaka go ne go solofetswe mme ditiragalo tse di dirile kgwedi ya Seetebosigo se e leng sona mo Aforikaborwa gompieno.
Le fa e le kgwedi e ka yone re ketekang bopelokgale le phenyo ya  bašwa ba 1976, Aforikaborwa e sa ntse e lebagane le dikgwetlho.
Ke lebisa tlotlo go bašwa ba 1976 ka bogaka le kaelo e e tsepameng e ba e tlogeletseng ba ba tlang kwa morago.
Dikgwetlho tse di lebaganeng bašwa ba Aforikaborwa gompieno dibakilwe ke dilo di le mmalwa tse di farologaneng go tswa mo go lwantsheng bosenyi go ya tumelo e nnye e bašwa ba nang le yona mo mmusong (Patel; Ga Graham: 2019).
Ka Tlhakole, bašwa ba Aforikaborwa ba ba nang le dingwaga di le 15-24 ba begile palo e e kwa godimo ya botlhokatiro ya 63.2% fa palo ya botlhokatiro go bao ba ba nang le dingwaga di le 25-34 e le 41.2% mo dipalopalong tsa Aforikaborwa tsa botlhokatiro tsa Q4 2020.
Saul a re mokgatlho o tshwanetse go kgotlhelela mo tirong ya bona ya go tlosa baeteledipele ba ba sa siamang.
O biditse tonakgolo ya boitekanelo Dr Zweli Mkhize go itlhagisa mo khomišheneng e e ikanyegang ya ANC.
Kgatelelo e a oketsega mo go Mkhize gore a role tiro morago ga go ipolela gore kabo ya thendara ya dimilione di le R150, e e abilweng ke lefapha la gagwe le e abela setheo sa tlhaeletsano se se bidiwang Digital Vibes, e ne e sa tlhomama.
Mkhize o dirile boipolelo ka Laboraro morago ga poelo ya dipatlisiso tsa  mo gare ga setheo, ka ga thendara e e abetsweng mothusi wa gagwe wa maloba, Tahera Mathera le mmueledi wa maloba , Naardhira Mitha.
Thendara e ne e le ya ditirelo tse di amanang le porogerama ya Inšorense ya Bosetšhaba ya Boitekanelo gape le tsibogelo ya puso go leroborobo la Covid-19 
Saul a re Mkhize o tshwanetse go iponagatsha fa pele ga khomišhene jaaka molao o kaya.
Go na la gore re tlhome mogopolo mo go lwantsheng leroborobo le, re tseakanngwa ke magatwe a tshekologo a a tswang mo go rona ba re tshwanetseng go etela pele.
Go na le ditatofatso tse di masisi kgatlhanong le wa leloko la NEC e leng khomoreite Zweli Mkhize, yo jaanong a tsentsweng mo tirong jaaka modiredi wa tsa boitekanelo.
Fa go na le ditatofatso tse di tshwanang le tse, go ya ka dikaelo tse di amogetsweng ke mokgatlho wa NEC, go lebilwe gore o tshwanetse go ya kwa khomišheneng ya tsa molao gore e mekamekane le ntlha eno mme e dire dikatlenegiso go NEC.
Tonakgolo Mkhize o tshwanetse go rola tiro go latela dipatlisiso tsa thendara.
Modulasetulo yo o tlhopilweng gape kwa Northern Cape, Zamani Saul, o bolela gore mokgatlho o tshwanetse go nna le setlhogo go fedisa ditiro tse di seng ka fa molaong ka maemo a tsona.
O kopile tonakgolo ya boitekanelo, Zweli Mkhize go itlhagisa go khomišhene e e ikganyegang ya ANC le go tlhalosa dipatlisiso tse di latelang tsa tlolomolao.
Mkhize o mo mathateng ka ntlha ya dikonteraka tse di sa tlhomamang tsa boleng jwa dilimione tse di fetang 150 mabapi le Inšorense ya Bosetšhaba ya Boitekanelo (NHI) le COVID-19 tse di abetsweng batho ba a tsalanang le bona.
Mo boemong jwa gore re lwantshe leboroboro re tseakanngwa ke ditatofatso tsa boferefere go tswa mo go rona ba re tshwanetseng go etela pele.
Go na le ditatofatso tse di masisi kgatlhanong le wa leloko la NEC e leng khomoreiti Zweli Mkhize yo ga jaana a rometsweng go dira jaaka tona ya boitekanelo.
Fa go na le ditatofatso tsa go nna jalo go ya ka dikaelo tse di neng di amogetswe ke NEC, tsholofelo ke gore o tshwanetse go ya kwa khomišheneng ya tshiamiso, gore khomišhene e lebagane le morero o, le go dira dikatlenegiso go NEC, go bua Saul.
Yuniti e e kgethegileng ya dipatlisiso (SIU) e sekaseka morero.
Moporesidente Ramaphosa o letile pego ya ditatofatso tsa thendara ya Digital Vibes e e sa tlhomamang.
Saul o ne a akanyetsa tshwetso ya mokwaledi-kakaretso e leng Ace Magashule ya go isa lekoko kwa kgotlhatshekelong ka maiteko a gore go kgapelwa kwa thoko ga gwage, go beelwe kwa thoko.
Modulasetulo wa leloko la ANC kwa Kapa Bokone o tlhalositse fa kgato ya ganMagashule e tlhabisa ditlhong.
Saul a re fa Magashule  akanya gore o kwa godimo ga molaotheo wa leloko la ANC.
A re mo hisetoring ya mokgatlho ga ba ise ba itemogele maitshwaro a a sa tlhomameng go tswa go mokwadilekakaretso
Ga gona ntšhwafatso e e tlaa diragalang mo mokgatlhong o o senang bokgoni jwa go tlhotlheletsa maitshwaro a a siameng kgatlhanong le maloko a ona.
‘Step-aside’ ke nngwe ya dikgato tse di tserweng go netefatsa gore re tlile go tsenya setlamo sa rona mo tseleng ya ntšhwafatso.
Ntlha ya mokwaledikakaretso ke gore, ga go ope wa rona, ga gona leloko la ANC le le itlotlang, le le  ka se swabiseweng ka mokwaledi-kakaretso yo o isang  mokgatlho wa ANC kwa kgotlhatshekelong, mme ke lemoga gore o dira jaana ka ntlha ya gore o na le dikakanyo tse di sa siamang ka ga seabe sa gagwe jaaka mokwaledikakaretso.
Saul o ne a bua a emetse kwa thoko ka kopano ya ditlhopho tsa ANC kwa Kapa Bokone e e neng e tshwaretswe kwa Springbok.
O bolela fa mokgatlho o tla fenya dikgwetlho tse o lebaganeng le tsona ga jaana.
Zamani o nyatsa Magashule ka go isa mokgatlho kwa kgotlhatshekelong: Moporesidente Ramaphosa le ena o eme kopano ka lefoko.
O kopile maloko gore ba dire ka natla go busetsa kutlwano mo mokgatlhong o o busang, gape a ba rotloetsa go nna direla baagi ba bona ka dipelo tse di tshweu..
Mo puong ya gagwe, Ramaphosa o rile ga gona sebaka sa maloko a a senang maitseo mo mokgatlhong wa ANC.
Ramaphosa o gateletse gore ba ba fapogelang mekgwa e e botlhokwa ya ANC ba tshwanetse go kgalengwa.
Re ikemiseditse go diragatsa taelo e e re neetsweng ke khonferense ya Nasrec ka gonne batsamaise ba khonferense eno ba buile gore maloko otlhe a NEC, a lekala la ANC a tshwanetse go dira mmogo le ka natla go kopanya le go aga bošwa mokgatlho o wa rona o o galalelang.
Fa re bua ka ga kopano, re raya molaotheo, mme jaanong le e tlhamile sentle kwa Kapa Bokone, kopano e e tsepameng.
Ke kopano e e tshwanetseng go tlhagelela mo motheong wa African National Congress, o buile jalo.
Mokgatlho wa ANC wa KwaZulu-Natal o kopile Lefapha la Pusotshwaraganelo le Merero ya Setso go tsereganya morago ga gore badiredi ba tshireletso ya poraefete ba tsene kwa phaposing ya mmasepala wa kwa Nquthu mme ba tlose bakhanselara ba ANC kwa pitsong.
Tiragalo e, e e neng e tshwerwe ka bidio gape e phasaladitswe mo bobegakgang jwa loago e diragetse go sa le gale mo bekeng e.
Kgatiso ya bidio e bontsha batlhankedi ba tshireletso ba kampana le mokhanselara yo leina la gagwe le sa rebolwang
Go utlwagetse bakhanselara ba goeletsa le go botsa gore Zikode o dirileng.
Batlhankedi ba tshireletso, ba neng ba apere diaparo tse di bokete, ba bonwa ba tshwara bakhanselara ba babedi ka maiteko a go ba ntsha kwa phaposing.
ANC ya kwa kgaolong ya KwaZulu-Natal e latofatsa IFP ka go rulaganya tlhaselo ya bakhanselara ba bona.
IFP e reteletswe ke go nna le seabe mo go sekasekeng dintlha tsa botlhokwa tse ba neng ba di tlhagisa.
Ba tsere tshwetso ya go tlisa dinokwane tse ba di thapileng go ntsha bakhanselara ba rona.
Ba, ga e se batlhakankedi ba tshireletso ba ba thapilweng ke mmasepala, ke dinokwane tsa poraefete. Go bua Mmueledi wa ANC wa kwa KZN Nhakanipho Ntombela.
Fela IFP e kgapetse ditatofatso tseo kwa thoko.
Mokgatlho o buile gore bakhanselara ba ANC ke bona ba ba neng ba sa laolege.
Bakhanselara ba ANC ba ne ba sa batle go bona kopano ya khanselara e tswelela pele.
Ba ne tota ba batla go emisa khansele.
Ba ne ba sa batle go bona sepe se se neng se tshwanetse go buisanelwa ka thebolelo ya diterelo.
Fa go na le maloko a a lekang go kgoreletsa khansele, o tshwanetse go batla ditsela tsa go dira jalo.
Le ena yo o neng a gatisa, go a bontsha gore go ne go logilwe leano e bile go rulagantswe sentle. Go bua modulasetulo  wa porofense, Thami Ntuli.
ANC e dumela fa tlhopho ya mmeyara wa IFP wa ga jaana Lindokuhle Shabalala e ne e se ka fa molaong.
Mokgatlho o umaka ntlha ya gore kopano ya khansele, e Shabalala a tlhopilweng kwa go yona, e diragetse fa naga e le ka fa tlase ga logato lwa 5 lwa kiletsomesepele ka ntlha ya go tlhoka boammaaruri.
Lefapha la Pusotshwaraganelo le Merero ya Setso la KwaZulu- Natal le kaile fa le itse ka ga kgotlhang mme le tlaa sekaseka go ya pele.
Pego ka Bongani Gema.
Moporesidente wa ANC Cyril Ramaphosa a re leroborobo la COVID-19 ke teko ya ntlha ya nnete mo mokgatlhong fa e sa le o tlhongwa.
Ramaphosa a re ANC e ka se supe ope ka menwana, mme e tshwanetse go bontsha naga tsela kgatlhanong le ditsuatsue.
O ne a bua kwa khonferense ya porofense  ya kwa Kapa Bokone e e ne e tshwaretswe kwa Springbok.
Kwa ntle ga ditlamorago tse e nang le tsona mo boitekanelong jwa batho, COVID-19 gape e sentse gape ikonomi le matshelo a batho.
Leroborobo la COVID-19 le digile ikhonomi ya Aforika Borwa le go feta, dimilione tsa batho di feletswe ke ditiro.
Jaaka lekhubu la boraro le atamela ka lobelo, Ramaphosa a re ANC e tshwanetse go tshameka karolo ya yona go thibela koketsego ya dipalo, se se akaretsa go rotloetsa batho go ikwadisetsa go tsaya meento.
A re di naga tse di fetang lekgolo di ditshwaragane mmogo le ditheo  tsa melemo go letlelela ditshwanelo tsa thoto ya boitlhamedi tsa meento ya COVID-19.
Moporesidente wa ANC Cryil Ramaphosa o eme khonferese ya ditlhopho ya Kapa Bokone ka lefoko.
Modulasetulo wa porofense wa ANC Zamani Saul e ntse e le motshwayang diphoso yo mogolo wa mokwaledi-kakaretso yo o emisitsweng kwa tirong Ace Magashule, a re ke motho yo o nang le dikgwetlho di le dintsi.
Kwa ntle ga COVID-19, mokgatlho o lebagane gape le dikgwetlho tsa ona, jaaka maitshwaro a a sa tlhomamang.
Fa e sa le Nasrec, re ntse re le leka go bopa kutlwano.
Kgalema mokhomoreite yoo.
Ke yona kutlwano eo, go bua Ramaphosa.
Ramaphosa o kopile gape gore go nne le maatlafatso ya dipholisi mo pusong ya selegae.
Jaaka fa ditlhopho tsa dipusoselegae tse di tlaa tshwarwa ka kgwedi ya Diphalane, ANC ya re e batla phenyo e e itumedisang kwa ditlhophong tseo.
Modulasetulo wa ANC ya kwa NC Zamani Saul o tsibogela puo ya ga Ramaphosa ka ga khonferense ya ditlhopho ya porofense.
Mosekaseki wa dipolotiki Ngaka Luvuyo Dondolo a re African National Congress (ANC) e tshwanetse go nna le tharabololo ya pakatelele fa e batla go ntšhwafatsa mokgatlho.
A re ANC e ka tsosolosa tshepo gape, morago ga ditsereganyo tse di diragalang ga jaana fela go ya kwa pele, ba tlile go tlhoka go dira ka natla.
Se ke morago ga gore ANC ya kwa Kapa Botlhaba e dire kitsiso ka ga go tsaya botlhale go tswa go ba ba neng ba busa pele ka go akaretsa moporesidente wa maloba Thabo Mbeki kwa kopanong ya malatsi a le mararo, ya komiti ya khuduthamaga ya porofense e e tshwerweng ga jaana kwa East London.
Dondolo o kaya fa se e le togamaano ya paka e khutshwane.
Go nna le seabe ga baeteledipele ba maloba ba ba tshwanang le Thabo Mbeki, baeteledipele ba ba nang le maitsholo a a siameng  jaaka tsela ya go ntšhwafatsa ANC, ke selo sa nakwana.
Ke mokgwa o ANC e o dirisang go gapa dipelo tsa batlhophi, le fa go le jalo, ANC e tlhoka togamaago e e tlaa nnelang ruri, go bua Dondolo.
Modulasetuolo was ANC kwa Kapa Bokone Zamani Saul a re mokgatlho o tlhoka go busetsa setshwantsho sa ona se se senyegileng.
A re, ka tharabololo e ya nakwana, ANC e ka fenya ditlhopho kwa dimmasepaleng tse di rileng, mme fela go na le ditoropokgolo tse dingwe tse di tlaa ganetsanngwang ke mekgatlho e mengwe ya sepolotiki.
Mbeki o tlhomilwe go nna le seabe mo go tsoseletseng ANC jaaka e le mokgatlho o o namileng medi ya ona mo bathong.
Mmueledi wa ANC PEC Loyiso Magqashela a re, kopano e e tlaa ikaega ka boswa jwa batho ba e leng basimolodi ba mokgatlho gore e tle e tswele le bašwa ba jaanong mosola.
Go tiisa ntlha ya thulaganyo ya ntšhwafatso le tshwaragano re tshwanetse go tsena mo botlhaleng jwa ba ba neng ba busa pele gore nšhwafatso ya rona e nne le go kaelo sentle.
O ka tswa o tlhalogantse gore mo malatsing a segompieno, ANC e gatelelwa go tswa mo molemeng go ya kwa mojeng, ntšhwafatso ya porojeke jaanong e nna botlhokwa mme gape re batla go gatelela taolo le boeteledipele jwa ANC mo setšhabeng, go bua Magqashela.
Jaaka ANC EC e tlile go simolola kopano ya yona e e okeditsweng ya PEC kwa EL ICC, kwa kgaolong ya Dr W.B Rubusana mo mosong o,  yona e solofetswe go nna le moporesidente wa maloba wa ANC Cde Thabo Mbeki.
Moporesidente wa ANC, Cyril Ramaphosa, a re go baya ikonomi mo tseleng ya ntšhwafatso ke nngwe ya maikarabelo a a botlhokwa a mokgatlho mo ngwageng ono.
Ramaphosa o ne a eme maloko a mokgatlho ka lefoko ka setshwantshokgopolo kwa khonferenseng ya ditlhopho ya porofense ya Kapa Bokone e e neng e tshwaretswe kwa Springbok.
O okeditse ka gore maloko a mokgatlho a tshwanetse go tlhopha batho ba ba nang le bokgoni go etelela pele kwa maemong a pusoselegae, le go thibela diphoso tse di fitileng tsa go thapa batlhankedi ba ba palelwang ke tiro, ba ba phutlamisitseng dimmasepala tsa naga tse di farologaneng.
Ulrich Hendricks wa dikgang tsa SABC o bega ka ga khonferense ya ditlhopho ya Kapa Bokone.
Mo boemong jwa Komiti ya Khuduthamaga ya Bosetšhaba, re batla go leboga le go tlotlomatsa lelapa la ga Mlangeni le ga Ledwaba go tla go dirisana mmogo le ANC mo go ketekeng boswa jwa ga Mlangeni ka fa tlase ga setlhogo se se reng: Maitsholo, boitshwaro le ntšhwafatso.
Se se direga ka nako e e siameng mo pakeng e ya 2021 moo  re nang le  setlhopha sa rona sa bosetšhaba sa kutlwano, ntšhwafatso, le kago sešwa mo ngwageng ono  wa Charlotte Maxeke
Se se botlhokwa ke gore fa, go robetse motho yo o pelotshweu yo o neng a sireletsa ANC, yo o tlhokofalang a na le dingongorego ka ga seemo sa setheo, mme mo segopotsong sa gagwe, re dumela gore jaaka NEC, re kolota batho ba ba tshwanang le ene ka go netefatsa gore re golaganya NEC mme re a iphosolola, go bua leloko la NEC  Nomvula Mokonyane.
June le Modulasetulo wa Andrew Mlangeni Foundation, Moporofesara Hlengiwe Mkhize ba rile ba itumetse thata.
Re ne re ikemiseditse go tsweletsa kgaratlho ya gagwe ya bofelo pele e e neng e tshwaragane le mathata a  boitsholo, segolobogolo ka fa setheong sa gagwe, gape  le mathata a maitseo, mme ra akanya gore re rotlhe mo mathateng a jaanong, ena o tsamaile, a re bueng ka dilo tse re lokologile le ditlhogo tse dingwe tse boima.
Ka jalo re lebogela gore Ntate Mlangeni o simolotse sengwe.
Mkhize o rile Mlangeni o ne a le kgatlhanong le bosenyi, le ka mokgwa o bo amang bahumanegi ka ona.
Yunibesithi ya Aforika Borwa e e ne e tshwere Thuto ya segopotso sa Kgakololo sa balwela kgololesego.
E rebotswe  ke Tona ya Bosiamisi le Ditirelo tsa Kgopololo, Ronald Lamola.
Mokgatlho wa Economic Freedom Fighters (EFF) o rometse matshidiso a ona go balelapa le phuthego ya boditšhabatšhaba ya Synagogue, Kereke ya Dinagakopano (Scoan) mo lesong la moruti yo itsegeng mo di thelebišheneng wa moNigeria TB Joshua.
Joshua o tlhokafetse bosigo jwa Lamatlhatso kwa bookelong jwa  Lagos a le dingwaga di le 57.
Maatla a gagwe a go bua le go fodisa a gogetse MaAforika Borwa a maemo a kwa godimo kwa kerekeng ya gagwe kwa Lagos, go akarediwa moeteledipele wa EFF Julius Malema, Tona ya maloba ya dipalangwa Dipuo Peters le motshameki wa maloba wa Springbok Wium Basson.
Mokgatlho wa EFF o rile dimilione tsa batho go ralala lefatshe, ba tla mo gopola ka bopelotshweu jwa gagwe le go ineela mo lefokong la Modimo.
Mo kgatisong e e fa tlase, motseleganyi wa dikgang tsa boditšhaba tsa SABC, Sophie Mokoena o neelana ka tshedimoso ka TB Joshua.
Kgwetlho e Mosireletsi wa Botlhe Busisiwe Mkhwebane a lebaneng le yona kgatlhanong le melao ya palamenente ya tshekiso ya motlhankedimogolo, e tlaa reediwa kwa kgotlatshekelo ya wa Kapa Bophirima ka Mosupologo.
Ntlha e e lebeletsweng go reediwa ke baatlhodi ba le 3 e, e beetswe kwa thoko go fitlha ka Labotlhano.
Mo kgweding e e fetileng, Moatlhodimogolo wa  Kapa Bophirima, John Hlophe o  ikgogetse morago mo kgetsing e, morago ga gore mokgatlho wa Democratic Alliance o kope thulano ya dikgatlhegelo ya gagwe.
Hlophe o bonwe molato wa bogodu ke kgotlatshekelo ya Boitshwaro Jwa Boatlhodi.
Tsamaiso ya go latofatsa Mkhwebane e tlisitswe ke ba DA.
Re sa ntse re le foo, Khomišene ya Tirelo ya Bosiamisi e tla swetsa kwa bofelong jwa kgwedi e e tlang gore a Hlophe o bonwe molato wa bogodu le gore a o tshwanetse go lebagana le ditatofatso.
Lekoko la Economic Freedom Fighters e ne le lengwe la makoko a a neng a sa tshegetse tlhomo ya komiti e.
Leloko la lekoko la Palamente Natasha Ntlangwini o rile, fa go ne go thalwa melao e, go ne go akantswe ka Mosireletsi wa Setšhaba 
Re kgatlhanong le dikatlanegiso tse di neetsweeng ke phanele.
Ntlo e ga e ise e nne le melao ka ga tloso ya Kgaolo ya 9 ya baeteledipele.
Melawana e, e dirilwe go akantswe Mosireletsi wa Setšhaba, mokgwa o o masisi wa go tlosa Mosireletsi wa Setšhaba, eseng ope gape.
Moporesitente wa maloba Kgalema Motlanthe o tlhalositse mogaka o o tlhokofetseng Andrew Mlangeni jaaka motho yo o neng a ikemetse le go tshepagala yo o neng a amogela tsotlhe mo boemong jwa gagwe le mo African National Congress (ANC).
Mokgatlho wa ANC o akgola moswi Mlangeni kwa moletlong wa peo ya dikgare kwa lebitleng la gagwe, mmogo le mogatse June kwa dirapeng tsa Roodepoort.
Moletlo wa peo ya dikgare mo segopotsong sa ga Mme June Mlangeni le Isithwalandwe/Seaparankwe Ntate Andrew Mlangeni Kwa Dirapeng tsa Roodepoort 
Motlanthe a re o leboga fa a ne a dira le moswi Mlangeni, a re o ithutile go le gontsi go tswa mo lelapeng.
Lelapa la Mlangeni le ne le le teng kwa  moletlong.
Maloko a ANC NEC Lindiwe Sisulu le Nomvula Mokonyane le bona ba ne ba le teng.
Moletlo wa peo ya dikgare wa ga June le Andrew Mlangeni.
Fa a neelana ka puokgolo, Motlanthe o rile: Khomoreiti Andrew Mlangeni e ne e le moeteledipele wa kgaratlho ya rona yo o supileng boteng jo bo tlhalosang gore kgaratlho e ne e le ka ga eng.
 E ene e le mogolo yo motho a ka tshepelang mo go ene.
O ne a tshepega e bile a ikemetse.
Ka mosa, o re neetse kitso le bokgoni jwa gagwe.
Mokgatlho wa Democratic Alliance (DA) o tlhalositse molao o o sa utlwagaleng le go tlhaloganyega o o amogang maAforika Borwa boagi jwa bona.
Se se latela dingongorego go tswa go baagi ba ba nnang kwa London, fa ba leka go ntšhwafatsa boagi jwa bona jwa Aforika Borwa, ba lemoga fa ba sa tlhole e le baagi ba Aforika Borwa ka gonne ba kopile tlaleletso ya boagi.
Se ke ka ntlha ya gore, ka fa tlase ga Molao wa Boagi mo Aforika Borwa wa ga jaana, o tshwanetse go dira kopo kwa Lefapheng la Merero ya Selegae go bona tetla ya go bona boagi jwa naga e nngwe.
Le gale, Leloko la palamente la DA Adrian Roos a re lekoko le kgatlhanong le Molao o, mme le tlaa lwantshana le ona kwa  kgotlatshekelong e e kwa godimo mo boemong jwa diketekete tsa MaAforika Borwa a a latlhegetsweng ke boagi kwa ntle ga kitso ya bona.
DA e gwetlhana le Molao ono kwa kgotlatshekelo.
Ga se molao o o utlwagalang jaaka le Lefapha la Merero ya Selegae le kile la tlhalosa gore ga le kgatlhanong le boagi jwa dinaga tse pedi.
Fela ke molao wa lona, lo seke lwa re lo tshegetsa boagi jwa dinaga tse pedi.
Fa o lebelela Molaotheo wa nakwana, o bua ka ntlha ya gore ga go moagi yo a tlaa nnang kwa ntle ga tshegetso ya molao, mme se se fetotswe mo Molaotheong.
Ba tlositse mafoko ntle le go tlhalosa gore tshwanelo eno e tshwanetse e seke ya tsenngwa tirisong gore o seke wa ganelwa ka boagi jwa gago.
Ka jalo ngangisano ya DA ke gore, le fa go ka nna jang, o tshwanetse go nna le tumelelo ya go ka tlogela boagi jwa gago pele bo ka go latlhegela, go bua  Roos.
Fa tlase, ke ditherisano tse di feleletseng tsa leloko la DA Adrian Roos.
Motlatsamoporesitente David Mabuza o ntshitse maikutlo a gagwe ka ga ditatofatso tse di maswe tsa dimilione di le R150 tsa Digital Vibes tse di golaganngwang le Tona ya Boitekanelo, Zweli Mkhize.
O ne a bua le setlhopha sa baitseanape ba maloba ba sesole kwa Limpopo ka Lamatlhatso.
Yuniti e e kgethegileng ya dipatlisiso (SIU) e sekaseka ditatofatso tsa gore tona o nnile le seabe mo mading a a duetsweng Digital  Vibes go dira le tiro e e amanang le setšhaba ya Lefapha.
Mokgatlho wa Democratic Alliance (DA) ke mongwe wa mekgatlho e e e batlang gore Mkhize a role tiro.
Mabuza a re batho ba tshwanetse go emela dipoelo tsa patlisiso.
Ke nnete gore, fa go na le ditatofatso, ba tlaa thibela dikakanyo tsa puso
Fela ke akanya gore re tshwanetse go tsaya  se Moporesidente a se buileng gore kgang e e lebeletswe.
Pejana, Kaizer Kganyago wa Yuniti ya Dipatlisiso tse di Kgethegileng ,o rile ba sa ntse ba batlisisa mme ba ikaeletse go konosetsa patlisiso e ka bonako.
Motlatsamoporesitente David Mabuza a re dimilione di ka nna  R654 tse di tshwanetseng go ka bo di thusa baitseanape ba badiredi ba sesole di sasaila fela mo Lefapheng la Tshireletso mme ga di dirisiwe ka gonne lefapha le ntse le sa dire sentle.
Mabuza o ne a bua le setlhopha sa baitseanape ba badiredi ba sesole kwa Limpopo ka Lamatlhatso.
O kopile baitseanape ba sesole gore ba ipope go nna ngatana e le nngwe go na le gore ba lwantshane ka bo bona.
Le gale, madi ga a ise a dirisiwe, a dutse kwa lefapheng ka gonne go na le mathata a le mantsinyana, fela baitseanape ba badiredi ba sesole ba a ngongorega.
Bothata jo bogolo jo re lebaganeng le jona ke lenaneo la netefatso le le amang thata tlolo molao .
Mabuza a re o solofela  gore ka jaanong Mokaedi-Kakaretso wa Lefapha o setse a tlhophilwe, bagaka ba sesole ba tla fitlhela thuso e ba e batlang.
O rotloeditse bagaka ba sesole go ralala dikarolo tsotlhe tsa sepolotiki go ipaakanya le go letlelela puso go leka go ba tshegetsa.
Bagaka ba Sesole go le gantsi ngongorega ka ga tlhokego ya matlo, ditirelo tsa boitekanelo tse di nang le seriti, le go tlhola ditiro.
Go tlhoka tirisanommogo magareng ga bagaka.
Mabuza  a re go tlhoka tirisanommogo  le ditlhophatlhophana magareng ga bagaka ba sesole le masole a maloba ke go nyatsa matsapa a puso mo go samaganeng le dikgwetlho tsa bone.
O rile bagaka ba badiredi ba sesole go tswa kwa makokong a tokologo a maloba le bona ba sokola ka go netefatsa dintlha tsa bona tsa boitshupo.
Lo tshwanetse go leka le go ipaakanya ka bolona, ga re batle ditlhophatlhophana tseno magareng ga lona ka ntlha ya gore ga re tlhaloganye gore goreng lo lwa ka bolona.
Lo setšhaba se se nnang se fokotsega gannyane le gannyane, le setšhaba se se tsofalang jaanong goreng batsofe ba ka batla go lwantshana ka bo bona, MKVA, le Khansele ya sesole tsamayang  go rarabolola mathata a lona ka bonako.
Se ga se a siamela setšhaba se.
Mabuza o buisana le bagaka go tswa kwa South African Defence Force, Mkhonto we Sizwe, Azanian People Liberation Army le  Venda Defence Force kwa Polokwane, Limpopo.
Motlatsamoporesitente David Mabuza o tlotla le South African Defence Force, Mkhonto we Sizwe, Azanian People Liberation Army le  Venda Defence Force.
Le fa ba ne ba sa itumela, bagaka ba dumela gore go na le kganya ya tshepo.
Ke tswa kwa Azania MVA, ka tsholofelo, mathata a rona a tlaa rarabololwa, fa fela go ka nna le tirisanommogo magareng ga rona le puso ya bosetšhaba.
Emmanuel Maake wa khansele ya bosetšhaba ya MK  a re, re  nnile le mathata a mefuta yotlhe go akaretsa le boitekanelo, matlo, diphenšene le dituelo tsa bana ba sekolo, re na le mathata a mantsi tota.
Bagaka ba Sesole ba bangwe ba ne ba sa itumelela gore ba ne ba ganelwa go tsena kwa lefelong le Mabuza o neng a ba ema ka lefoko kwa go lona.
Ba ne ba se mo lenaaneng la ba ba neng ba tshwanetse go tsena kwa lebaleng la metshameko la Rakabi.
Lekoko la Inkatha Freedom Party (IFP) le eteletswe pele ke Mmasepala wa Nquthu kwa Bokone jwa kgaolo ya KwaZulu-Natal le isa Lefapha la Taolo ya Kopanelo ya porofense kwa kgotlatshekelo ka ntlha ya fa le tsentswe ka fa tlase ga tsamaiso.
Tshwetso e, e dirilwe ke MEC wa COGTA, Sipho hlomuka ka Labone.
O ne a nopola dipolelo tsa boruni tsa ga jaana le dikatlholo tsa  kgotlatshekelo e e kwa godimo tsa gore go tlhomiwa ga batsamaisi ba bangwe ba bagolo ba nama o sa tshwere go ne go  sa tlhomama.
Khansele ya Nquthu e boletse gore MEC one a sena dithata tsa go baya mmasepala ka fa tlase ga tsamaiso. 
Tshwetso ya go gwetlha dikgato tsa  ga Hlomuka e tserwe ka nako ya kopano ya Khansele ka Labone, letsatsi morago ga porofense ya Lefapha la Taolo ya Kopanelo e dira kitsiso ya go baya mmasepala ka fa tlase ga tsamaiso.
Ka Tlhakole, puso ya porofense e ne ya baya mmasepala ka fa tlase ga tsamaiso.
Mme tshwetso e ne ya busediwa morago ke Tona ya Bosetšhaba ya puso, ngaka Nkosazana Dlamini-Zuma.......
O boletse gore go ne go sena  lebaka le le utlwalang la go baya mmasepala ka fa tlase ga tsamaiso.
Ke akanya gore tsereganyo eno ga e se boammaaruri, mme ke leano la la ga MEC ka gonne ka kgwedi ya Mopitlwe Ngaka Nkosazana Dlamini Zuma  o ganetsane le tshwetso ya COGTA mo porofenseng ya go baya mmasepala ka fa tlase ga tsamaiso.
Dlamini- Zuma, ka jalo o gakolotse gore puso ya porofense e ikamanye le Karolo 139 1A e e kayang gore ba ka baya leitlho, ba kaela, le go thusa mmasepala.
Fela  COGTA  ya kwa KZN ga ya dira  jalo.
Ee, re fitlhetse dipoelo tsa boruni tsa go sa dire kopotuelo, fela mabaka a seo, batsamaisi ba ba fetileng, fa ba ka tsamaya ba tsamaile le tshedimosetso e e botlhokwa le bona e e neng e tlhokega mo maikaelelong a go runa, ga bua Lindokuhle Shabalala.
Mmasepala wa Nquthu o dira matshosetsi a go isa COGTA kwa kgotlatshekelo
IFP  ya kwa KwaZulu-Natal e latofaditse Hlomuka ka go thusana le African National Congress (ANC) go tsamaisa mmasepala ka tsela e e sa siamang, ka go e tsenya ka fa tlase ga tsamaiso.
Modulasetulo wa Lekoko la Porofense, Thamsanqa Ntuli o rile ANC e batla go tsamaisa Mmasepala wa Nquthu le fa ba latlhegetswe ke ditlhopho mo lefelong leo.
Rotlhe re itse gore sentle gore IFP le ANC ba dira sentle mo Toropong ya Johannesburg fela  mo KZN ke kgang e e farologaneng.
Ke ka foo o bonang lenaanetema le le kgatlhanong  le bommasepala ba rona botlhe mo porofenseng ya KZN.
Re tshwenyegile thata ka maitshwaro a COGTA le Mokhuduthamaga wa COGTA  yo a letlelelang lenaanetema la bakhansela ba ANC  mo Nquthu go kaela ditiro tsa COGTA, se se swabisa thata.
IFP e swabisitse gape ke ANC morago ga go neela leina la nngwe ya ditheo tsa kgaolo mo porofenseng go ya kwa bokone, leina la molwela kgololesego, moswi Nobleman Mzala Nxumalo.
E rile, kgato e, e tlaa busetsa kwa morago dipuisano tsa itshwarelano magareng ga makoko a mabedi a a neng a bolotswa ke baeteledipele ba makoko a ka bobedi kwa maemong a bosetšhaba.
Motlatsamoporesitente David Mabuza o netefaditse bagaka ba sesole gore puso ga e na madi  mo seatleng go neela bagaka ba Sesole fela puso e na le madi a go tlhokomela ditlhokego  tsa bona tsa loago le ditlhokego tsa boitekanelo.
A re bothata bo ne bo na le Lefapha la Tshireletso le Bagaka ba Sesole, ka go tlhoka tsamaiso ya go tshwaragana le mathata a bona.
Fa a ne a ema setlhopha sa bagaka ba sesole ka lefoko, Mabuza o rile dilo di tlaa simolola go tsamaya sentle ka gonne go tlhophilwe Mokaedi-Kakaretso wa Lefapha.
Re sa ntse re tswelela ka dipuisano tsa porofense le bagaka ba Sesole.
Gompieno re mo Limpopo kwa lebaleng la Rakabi la Polokwane mme re amogetswe ka diatla tse di bothito ke Tonakgolo, Stanley Mathabatha.
O kopile bagaka ba masole go ipopa ba nne ngatana e le nngwe go na le gore ba lwe ka bo bona.
Re sa ntse re tlile go baakanya Lefapha la Bagaka ba Sesole.
Nka go bolelela gore Mokaedi-Kakaretso [Irene Mpolweni] mo Lefapheng le o setse a tlhophilwe.
O tlile go simolola tiro ka di 7 tsa Seetebosigo.
Jaanong dilo di tlaa simolola go tshwaragana.
Sa bobedi, Moporesidente o kopile Dikantoro tsa Botonakgolo go dirisana mmogo mo tirong eno, go bua Mabuza.
Motlatsa Poresidente o bua le bobegakgang ka ga puisano e e neng e tshwerwe le bagaka ba sesole.
Motlatsa Moporesitente David Mabuza o rotloeditse bagaka ba Sesole go ralala karoganyo ya sepolotiki, go ipopa go nna ngatana le nngwe gore puso e kgone go ba neela  tshegetso e e lekaneng. 
Go le gantsi, Bagaka ba Sesole ba ngongorega ka gore ga ba na matlo, ditirelo tsa boitekanelo le dilo tse dingwe go tswa kwa pusong.
Mo kgatisong e e fa tlase, SABC e bua le leloko la maloba la Venda Defence Force:
Puo le setlhopha sa badiredi ba sesole kwa Limpopo go tswa kwa South African Defence Force (SADF) ya kgale, Venda Defence Force (VDF).
Mabuza a re puso e tshwentswe ke gore badiredi ba sesole ba lwana ka bobona.
A re badiredi ba sesole go tswa go makoko a maloba ba santse ba sokololwa ka netefatso go lebelela gore ke bomang ba ba neng ba le mo ditsamaisong fa maemo a ba bangwe mo SADF le VDF a le botoka.
Lo setšhaba se se ntseng se tswelela se nna sennye.
Lo setšhaba se se tsofalang.
Ka jalo ke goreng batho ba bagolo ba ka lwa ka bo bona?
MKVA le khansele ya  sesole, lo tshwanetse go tsamaya lo ye go rarabolola mathata a lona ka bonako.
Se ga se a tshwanela setšhaba se, ga tlaleletsa Mabuza.
SABC e bua le Mokwaledi wa MKVA wa Limpopo Lulamile Jack.
Lefapha la Pusotshwaraganelo le Merero ya Setso (COGTA) kwa KwaZulu-Natal le laetse sebui sa Mmasepala wa selegae wa Inkosi Langalibalele go batlisisa ditatofatso tsa tlhaselo kgatlhanong le mokhanselara.
Go umakiwa fa mokhanselara wa IFP a iteile basadi ba babedi ba makhaselara ba ANC.
Mmueledi wa KZN wa COGTA, Senzo Mzila a re, MEC ya Pusotshwaraganelo le Merero ya Setso ya KwaZulu-Natal, Sipho Hlomuka o bontshitse tlhobaelo ka ditatofatso tse di tlhalositsweng kwa mmasepala wa selegae Inkosi Langalibalele 
Ditatofatso tse di reng mongwe wa bakhanselara o iteile Mokhanselara yo mongwe.
MEC, Hlomuka o kopile Sebui sa Mmasepala go batlisisa mabaka a a bakileng tiragalo e le go mo neela pegelo e e tletseng ka ga ntlha e, go tlaleletsa Mzila.
Motlatsamoporesitente David Mabuza ka maemo a gagwe jaaka  Modulasetulo wa Setlhopha sa  Tirelo ya Poresitente mo badireding ba Sesole o solofelwa go dirisana le badiredi ba sesole kwa Polokwane, Limpopo.
O tlaa sekaseka tswelelopele e e bonweng ke puso ya porofense ka go samagana le dikgwetlho tse di lebaganeng le badiredi ba sesole.
Mo dingwageng tse di fetileng, Bagaka ba Sesole go tswa kwa makokong a sepolotiki le a Transkei, Bophuthatswana, Venda le Ciskei (dinaga tsa TBVC), ba ntse ba ngongorega gore puso ga e dire ka mo go lekaneng go tlhokomela matshelo a bona.
Gareng ga tse dingwe tse di lemogilweng ke setlhopha sa tirelo se se eteletsweng pele ke Motlatsamoporesitente Mabuza, ke tlhokego ya namolo ya tlalelo ya loago, go neela thuso ya thuto, kago ya matlo a a nang le seriti le lefatshe go Bagaka ba Sesole.
Mo setatamenteng se se tswang kwa kantorong ya Moporesidente, Setlhopha sa Tirelo se tswelela go amogela dipegelo tsa tswelelopele e e fitlheletsweng ke mafapha a a farologaneng, go tla ka letlhomeso la peomolao go thusa badiredi ba sesole.
Go diphopholetso tse di oketsegang tsa gore Moporesitente Cyril Ramaphosa o batlana le Tona ya Boitekanelo e ntšhwa, fa go na le dipego tsa gore Zweli Mkhize a ka tswa a ipaakanyetsa go rola tiro.
Mkhize o latofaditswe ka kgotlhang ya kgatlhego e e mabapi le thendara ya dimilione di ka nna R150 e lefapha la gagwe le e neetseng setlamo sa Digital Vibes.
Yuniti ya Dipatlisiso tse di Kgethegileng (SIU) e tlhatlhobana le thendara e e sa tlhomamang e e neng e amana le inšorense ya boitekanelo ba bosetšhaba (NHI) le mebuso ya go tsibogela leroborobo la khorona.
Mkhize o reteletswe ke go tlhagelela fa pele ga Komiti ya Photefolio ya Palamente ya Pholo ka Labotlhano go latela kgakololo ya semolao.
Modulasetulo wa Komiti Ngk. Sibongiseni Dhlomo a re, ke nnile le dipuisano tsa mo mogaleng le Ngk. Mkhize maabane bosigo (Labone).
Ke foo ke utlwileng teng gore o neetswe dikakanyo tsa semolao
Ga e se kakanyo e ntle ga jaana gore a ka nna leloko la Komiti ya Photefolio ka ntlha ya ditatofatso tse di bayang leina la gagwe mo setshwantshong.
Ka jalo, go mo molaong gore a seke a tla go itlhalosa.
Go se tlhagelele ga ga Mkhize fa pele ga Komiti go dira gore a lebelelwe.
Re sa le foo, mosekaseki wa tsa polotiki Ngk. Dale McKinley a re go se tlhagelele ga ga Mkhize fa pele ga Komiti ya Photefolio ya Pholo go mo thatafaletsa dilo mme batho ba le bantsi ba tlile go botsa dipotso mabapi le go nna le seabe mo thendareng ya Digital Vibes.
McKinely a re ANC e tshwanetse go rotloetsa Mkhize go rola tiro ka ntlha ya molao.
Ngk Dale McKinley o bua ka kgang ya go se tlhagelele ga ga Mkhize fa pele ga komiti.
Lefapha la Boitekanelo la Gauteng la re ditatofatso tsa tlolomolao kgatlhanong le Tona ya Boitekanelo Ngk. Zweli Mkhize ke selo se segolo  mo nageng e e lwantshanang le  leroborobo la Corona.
Ditatofatso tse di amanang le mafapha a gagwe a a amogetseng kontaraka ya dimilione di le 150 go setlamo sa ditlhaeletsano Digital Vibes.
Bathusi ba maloba ba ga Mkhizes ba laola setlamo se se fitlhetseng konteraka ya go dira tiro e e amanang le sekema sa Inšorense ya Pholo ya Bosetšhaba le ditsiboso tsa mebuso ka ga Corona
Ditlhotlhomiso tse di Kgethegileng di batlisisa kgang e.
Mo kgweding e e fetileng Mkhize o dumetse gore morero o ne o sa tlhomama mme a re dikgato tsa kgalemo di tla tsewa kgatlhanong le ba ba molato.
Go nna le Tona ya Boitekanelo e e  eteletseng pele tsibogo ya leroborobo la rona, motho yo mafoko a gagwe a sa tseweng tsia, yo a sa kgoneng go buisana le ba metswedi ya dikgang, yo o tlholang a tshabela maikarabelo.
Re na le Tona ya Boitekanelo  e e sa kgoneng go araba dipotso tse di bonolo ka ditiragalo tse di diragalang mo lefapheng la gagwe, go bua  Mokaedimogolo wa Lefapheng la Boitekanelo la Gauteng, Meisie Lerutle.
Go se tlhagelelang ga ga Mkhize fa pele ga Komiti ya Boitekanelo go dira gore a lebelelwe.
Re sa le foo, mosekaseki wa tsa polotiki Ngk Dale Mckinley a re go se tlhagelele ga Tona ya Boitekanelo Ngk Zweli Mkhize fa pele ga Komiti ya Photefolio ya Pholo go mo direla mathata a le mantsi mme batho ba le bantsi ba tlile go botsa dipotso  ka ga seabe ga gagwe mo thendareng ya Digital Vibes.
Mosekaseki a re, Makoko a Kganetso a ya go dira furu ka ga se mme fa re bua fela, o ile go nna le kgatelelo e ntsi.
O tshwanetse go bona gore go sengwe se se phoso fano.
Ke na kgetse e ke tshwanetseng go e arabela.
Ke tlile go tswa mo maemong a me jaanong.
Batho ba tla tlotla seno mme ke akanya gore ANC e tshwanetse go letlelela seno mme e rotloetse seno go diragala.
E seng fela ka Mkhize, le maloko otlhe a yona a a lebaganeng le ditatofatso tse di masisi gonne ke yona fela tsela eo e e tla dirang gore ba phepafatse leina la lekoko le go tsosolosa botshepegi jwa baagi, fa ba bonagala ba diragatsa molao ono.
E seng fela fa a bonwa molato, le fa go na le bopaki jo bo bonagalang sentle gore go ne go na le diphoso.
Mme ke akanya gore seo se botlhokwa mme moporesitente o tshwanetse go se tsaya tsie.
Ngaka Dale Mckinely mo go se tlhageleleng ga ga Mkhize fa pele ga Komiti.
Mosekaseki wa sepolotiki Ngk Dale Mckinley a re go se tlhagelele ga Tona ya Boitekanelo Ngk Zweli Mkhize fa pele ga Komiti ya Photefolio ya Pholo go mo direla mathata a le mantsi mme batho ba le bantsi ba tlile go botsa dipotso  ka ga seabe ga gagwe mo thendareng ya Digital Vibes.
Mkhize o latofadiwa ka go nna le kgotlhang ya kgatlhego e a ungwileng go yona go tswa mo thendareng ya dimilione di ka nna R150 e lefapha la gagwe le e neetseng setlamo sa ditlhaeletsano.
Yuniti ya dipatlisiso e e Kgethegileng e tlhatlhobana le thendara e e sa tlhomamang e e neng e amana le sekema sa Inšhorense ya Boitekanelo jwa Bosetšhaba le mebuso ya go tsibogela leroborobo la Corona.
Mkhize o reteletswe ke go tlhagelela fa pele ga Komiti ya Photefolio ya Palamente mo go tsa Pholo, ka kgakololo ya babueledi ba gagwe.
Ngk Zweli Mkhize o eleditswe go se tlhagelele fa pele ga Komiti ya Photefolio ya  Palamente ya Pholo.
Modulasetulo wa Komiti e, Sibongiseni Dhlomo, a re ke molao gore Mkhize a se tlhagelele fa pele ga komiti.
Ke nnile le dipuisano tsa mo mogaleng le Ngk Mkhize maabane bosigo.
Mekgatlho ya Kganetso mo Komiting ya Photefolio mo go tsa Pholo e bontshitse go swaba ke go se tlhagelele ga Mkhize
Ngk Sibongiseni Dhlomo mo go se tlhageleleng ga ga Tona ya Boitekanelo Tona Mkhize fa pele ga Komiti ya Palamente:
Mekgatlho ya Kganetso ga e a itumelela ditiro tsa ga Mkhize.
Ga ba dumalane le boemo jwa ANC jwa gore kgetse e se sekasekiwe phatlalatsa morago ga fa DA e butse kgetse kwa seteišheneng sa mapodisi kwa Toropong ya Kapa  e e kgatlhanong le Mkhize le Mokaedi Kakaretso, Sandile Buthelezi.
DA e butse kgetse ya bosenyi kgatlhanong le Ngaka Zweli Mkhize.
Maloko a Palamente a EEF, Ngk Suzan Thembekwayo le Naledi Chirwa ba re boemo jwa ANC mo ntlheng e ke sesupo sa gore komiti e ka se kgone go bona tona molato.
Se e ne e le sesupo se se bonagalang sentle gore jaaka re le komiti ga re kgone go bua ka lentswe le le lengwe go tlisa lefapha la bosetšhaba le tona go ikarabela, go bua Thembekwayo.
Ka jalo, re ka se kgone go bua ka kgang eno ka ntlha ya gore go butswe kgetse kgatlhanong le tona, go ya go diragala eng fa NPA e ka tlisa kgetse eno kwa kgotlatshekelong?
A re ya go tshwarwa matsogo go fitlhelela e fela?
Moikanyegi wa ANC, Mme Ivy Gcina, o bolokilwe kwa  Gqeberha kwa Kapa Botlhaba.
Tirelo phitlho ya gagwe e ne e tshwaretswe kwa ntlo lehalahaleng ya Feather Market.
Mosadimogolo yo wa dingwaga di le 84 o tlhokofetse mo beke e e fetileng ka Labone morago ga go lwala lobaka lo lo leele.
O ne a neetswe phitlho e e kgethegileng ya semmuso ke Moporesitente Cyril Ramaphosa
Tirelong phitlho ya moikanyi wa ANC Mme Ivy Gcina e tsweletse pele kwa Holong ya mmarakeng wa Feather mo Gqeberha.
Mosadimogolo yo wa dingwaga di le 84, Gcina o tlhokofetse mo bekeng e e fetileng ka Labone morago ga go lwala lobaka lo lo leele.
E ne e le Leloko la Palamente la ANC go tloga ka 1994 go fitlha ka 2004.
Gcina o dirile jaaka Leloko la Palamente la ANC mo Palamenteng go tloga ka 1994 go fitlhelela a rola tiro ka 2004.
Gape o ne a dira mo dithulaganyong tse di farologaneng tsa mekgatlho ya basadi ka nako ya tlhaolele.
O dirile mo Komiting ya Basadi ya Port Elizabeth Black Civic Organisation mme e ne e le modulasetulo wa ntlha wa mokgatlho wa basadi wa kwa Port Elizabeth.
E ne gape e le moeteledipele wa United Democratic Front mo kgaolong.
Ka nako ya gagwe, o ne a tshwarwa mme a bogisiwa makgetlo a le mantsi.
Balelapa la gagwe ba mo gopola  e le mosadi yo o botlhale e bile a le sebete.
Setlogolo sa gagwe, Lerato Gcina, a re ba ithutile  go le gontsi mo go ene.
Go re utlwisa botlhoko gore re be re sa kgona go nna le wena ka nako ya gago ya bokoa.
Re tla go tlhoafalela nkoko, mowa le maatla a gago di  tshela mo go mongwe le mongwe wa rona, le mo matshelong a o a amileng ka lorato, botlhale, bokgoni le bontle jwa mowa wa gago.
Re a go rata nkoko, o ne o le mosadi yo o kgethegileng.
Re go lebogela go intsha setlhabelo ga gago le sengwe le sengwe se o re diretseng sona.
Mama Gcina o latlhegetswe ke barwa ba gagwe ba le bararo mo ntweng fa ba ne ba dira jaaka masole a uMkhonto weSizwe fa morwadie a tlhokafetse ka loso la tlhago.
Moikanyegi wa ANC Ivy Gcina  yo o lweleng kgatlhanong le tsamaiso ya tlhaolele, moeteledipele wa PEWO, o emetse batho ba rona le fa a ne a bogiswa, a itewa, ,a hupetswa, a tswaletswe ke Lefapha la Tshireletso.
O latlhegetswe ke bana ba gagwe a ntse a kgaratlhela tokologo.
Go tlhomola pelo.
Pego ka Andile Lungisa (@mrlungisa), 20 Motsheganong 2021.
O rotloeditse maloko a ANC a ga jaana go latela  ditumelo tseno.
Re lebile mongwe yo o tota a kgethegile, ke sekao sa motho se re batlang go se bona mo African National Congress.
Motho wa seriti, motho wa boitiso,motho wa maikarabelo, leloko le le  ineetseng mo African National Congress..
Rotlhe re tshwanetse go latela batho ba, ke batho ba ba neng ba itse sentle gore ga se ka ga bona, mme ke ka ga isago ya naga eno.
Tona ya Tshireletso le Mogaka wa Sesole Nosiviwe Mapisa-Nqakula o akgotse Mme Gcina jaaka moikanyegi, mogaka wa kgaratlho ya kgololesego.
A re batho ba le bantsi ba utlwisitswe botlhoko ke go laela  motho yo o neetseng ka  botshelo jwa gagwe jotlhe go lwela tokologo.
O ne a tlhola a le kwa pele fa a lwa le bagaka ba bangwe mo pholising ya National Party.
O ne a sa kgorelediwe ke bosetlhogo jwa tshireletso ya bosemorafe ya puso ya mmala.
O ne a sa tshoge, le fa go gagamatswa melao e e dirilweng ke puso ka nako ya tlhaolele.
Mama Gcina o tlogela bo monnaawe ba le babedi le ditlogolo di le thataro.
Democratic Alliance (DA) e latofatsa Tona ya Boitekanelo Zweli Mkhize ga mmogo le Mokaedikakaretso wa lefapha (DG) Sandile Buthelezi ka go nyatsa karolo ya palamente.
Tona o ne a solofetswe go tlhagelela fa pele ga Komiti ya Photefolio ya Pholo ka Labotlhano.
Tona o boleletse Komiti ya Photefolio ya Pholo gore o  gakolotswe ke bamolao go se tlhagelele fa pele ga komiti go buisana ka ga kabelo ya Kontaraka ya  dimilione tsa diranta di le R150 go Digital Vibes, fa Mokaedi Kakaretso wa gagwe a rile o gakolotswe gore a seke a tshwaela mo kabelong ya konterakeng.
Se ke morago ga gore leloko la Palamente la  DA,Siviwe Gwarube, a bule kgetse kgatlhanong le bobedi jo kwa Kapa kwa seteišheneng sa mapodisi.
Modira-mmogo le Gwarube, Evelyn Wilson, o ganne boemo jwa African National Congress (ANC) gore kgetse e nne bofitlha, go batlwa dikarabo.
Ga e a tlisiwa fa pele ga kgotlhatshekelo.
Ntlha e ga ise e reediwa kwa kgotlatshekelo mme DG o dumetse go tla mo kopanong e.
Re tshwanetse go gakologelwa selo se le sengwe fa, ga re ikarabele go Tona kgotsa DG, bona ba na le maikarabelo mo go rona, go bua Wilson.
Konteraka ya Digital Vibes: DA e bula molato wa bosenyi kgatlhanong le Ngaka Zweli Mkhize
Siviwe Gwarube a re ANC e sireletsa Mkhize
ANC e latofatsa DA ka go itlhaganelela go bula kgetse kgatlhanong le Mkhize le Buthelezi malebana le kabelo ya thendara ya Digital Vibes.
Leloko la Palamente la ANC, Kenneth Jacobs o tshwaya Gwarube phoso mo ntlheng ya gore komiti e be e sa kgona go akantshana ka ga kgang e.
Ke batla go gatelela gore maloko a ile a itlhaganenela go bula kgetse ya tshenyo, ka jalo, Mokaedi Kakaretso le Tona ba na le tshwanelo ya go dira se ba se dirang go netefatsa gore ga ba kgoreletse ditshwanelo tsa bona go ya ka Molaotheo, go bua Jacobs.
Tatofatso ya tlolomolao: ditatofatso tsa konteraka e e sa tlhomamang magareng ga Lefapha la Boitekanelo le Digital Vibes
Moswi Ivy Gcina o ne a tlotlomatswa jaaka mogaka wa kgaratlho ya kgololesego.
Tona ya Tshireletso le Bagaka ba Sesole, Nosiviwe Mapisa-Nqakula, o ne a bua kwa phitlhong ya ga mokgaratlhela tokologo moikanyi, Ivy Cikizwa Gcina, mo lefelong la bodulo la gagwe kwa Gqeberha, kwa Kapa Botlhaba, ka Labotlhano.
Gcina o neetswe phitlho ya semmuso ya Setlhopha sa 2 e e kgethegileng ke Moporesitente Cyril Ramaphosa.
Kgatiso: Tirelo phitlho ya mokgaratlhi wa ANC Ivy Cikizwa Gcina.
Mapisa-Nqakula a re ke ba le bantsi ba ba utlwileng botlhoko ba ba tlileng go laela motho yo o neetseng ka botshelo jwa gagwe jotlhe go kgaratlho.
O ne a tlhola a le kwa pele a lwa kgatlhanong le pholisi ya bofitlha ya National Party.
Gcina, yo o dingwaga di le 84, o dirile mo ditheong tse dintsi  ka nako ya ntwa ya ditheo tsa puso ya kgethololo  go akaretsa Port Elizabeth Black Civic Organisation (PEBCO).
E ne e le Modulasetulo wa ntlha wa mokgatlho wa basadi wa kwa Port Elizabeth (PEWO).
O ne a tsenetse mokgatlho wa bašwa  wa African National Congress (ANCYL) ka dingwaga tsa bo1950 mme o dirile mo Palamenteng jaaka Leloko la Palamente la African National Congress go tloga ka 1994 go ya go fitlha ka 2004 fa a rola tiro.
Phitlho ya mokgaratlhela tokologo , Ivy Cikizwa Gcina, e ya go tshwarelwa kwa motsetoropo wa gaabo kwa Gqeberha, kwa Kapa Botlhaba, mo mosong wa Labotlhano.
Gcina o neetswe phitlho ya semmuso e e kgethegileng ya setlhopha  sa 2 ke Moporesitente Cyril Ramaphosa.
Mosekaseki wa tsa sepoletiki Ivor Sarakinsky a re moporesitente Cyril Ramaphosa o ne a tshwanetse go tsaya tshwetso kgatlhanong le Tona ya Boitekanelo Ngaka Zweli Mkhize jaaka a lebagane le  ditatofatso tsa tlolomolao tse di masisi.
Sarakinsky a re moporesitente ga a samagane le ntlha e ka tsela e e maleba.
Go tlhageletse ditatofatso tsa gore Mkhize o ungwile go tswa mo  kabelong ya thendara ya dimilione tsa diranta di le R150 e e neetsweng setlamo sa ditlhaeletsano, Digital vibes.
Sarakinsky a re Ramaphosa o iphitlhela a le mo maemong a a bokete ka ntlha ya fa Mkhize e le ngaka mme a itse se se tshwanetseng go dirwa ka leroborobo la COVID-19.
Tona Mkhize o thatafaleditse Moporesidente Ramaphosa dilo ka gonne mo dikgetseng tse dingwe tsa temokarasi e e tlhabisangditlhong jaana, dipoelo e nna  gore tona a role tiro ya gagwe  ka maikaelelo a go sireletsa le go tsaya dikgato tsa kgalemo.
Ka jalo ke tiro e e tshwanetse go dira.
Mme fa go ne go ntse jalo mo Aforika Borwa, re ka bo re na le diphetogo mo dikabineteng tse di nang le matlhabisaditlhong tsotlhe tse di tlhagelelang mo dipatlisisong tsa bobegakgang le kwa Khomišeneng ya ga Zondo.
Ramaphosa go samagane le ditatofatso.
Ka Laboraro, Moporesitente Cyril Ramaphosa o rile o sa samagane le ditatofatso tsa ga Mkhize le kabelo ya konteraka ya dimilione ya diranta di le R150 go Digital Vibes.
Kgatelelo e ntse e oketsega go tswa kwa DA le mekgatlho e mengwe gore Mkhize a role tiro kgotsa a tlosiwe ke Ramaphosa.
Moporesidente o rile ditatofatso tse di masisi e bile di tshwanetse go batlisisiwa ka botlalo ke ditheo tsa tiragatso ya Molao le gore tsamaiso e e tshwanetseng e tlaa latela fa dipatlisiso di konoseditswe.
Mkhize o solofetswe go tlhagelela fa pele ga Komiti ya Boitekanelo ya Palamente ka Labotlhano.
Re sa le foo, Mkhize o tla tlhagelela fa pele ga komiti ya Boitekanelo ya Palamente ka Labotlhano mo mosong go araba ditatofatso tsa go nna le seabe ga gagwe mo kabelong ya konteraka go Digital Vibes.
Modulasetulo wa Komiti ya Kokoano Bosetšhaba le Modulasetulo wa Komiti e e nang le Badulasetulo Cedrick Frolick o netefaleditse ba SABC gore Mkhize   o tlaa tlhagelela fa pele ga komiti.
Frolick a re o amogetse kopo semmuso ya Komiti  ya go tlhagelela ga ga Mkhize fa pele ga komiti ya Boitekanelo mo mosong wa Labotlhano.
Frolick a re kopano le Mkhize e e tla bong e seng ka namana le Komiti ya Palamente le ya Boitekanelo e tlaa tshwarwa ka Ura ya 8  mo mosong wa Labotlhano.
Molatedi wa Democratic Alliance (DA) Tona ya Boitekanelo, Siviwe Gwarube, o butse molato wa bosenyi kgatlhanong le Mkhize kwa seteišheneng sa mapodisi kwa Toropong ya Kapa.
O butse molato wa go tlola Molao wa Taolo ya Matlole a Setšhaba kgatlhanong le Mokaedi Kakaretso wa Lefapha la Boitekanelo Ngaka Sandile Buthelezi.
DA e bula molato wa bosenyi kgatlhanong le Ngaka Zweli Mkhize.
Komiti ya nakwana ya porofense mo Foreisetata ya African National Congress (ANC) e tlhalositse gore e tlaa tsaya kgato kgatlhanong le maloko a a lebaganeng le dikgetse tsa bosenyi mme a sa emisiwe.
Komiti e ne ya tshwara dipuisano le bobegakgang kwa Bloemfontein ka ga dipoelo tsa kopanong ya yone ya ntlha e e neng e tshwerwe go sa le gale mo bekeng e.
Motlatsa motsamaisi Paseka Nompondo a re go na le maloko a le mararo a a  amegileng.
Mo nakong ya ga jaana, ke tla re go amegile ba le bararo mme re setse re golagane le bone mo mosong ono,  Re lebagane le ntlha eno, batlhankedi ba puso ba ba tlhageletseng kwa kgotlatshekelo mo mosong ono, puso e tshwanetse go dira mo teng ga letlhomeso la molao.
Mme mo letlhakoreng la rona, jaaka ANC, ba ba leng mo maemong a rona ba tlaa emisiwa gompieno, fa go padile, ANC e tlaa dira se se tshwanetseng.
Motsamaisi wa porofense wa ANC, Mxolisi Dukwana o re maloko a a a sa lateleng dipholisi tsa lekoko ga a kitla a tlhola a amogelwa mo mokgatlhong.
Re rata go ka newa tšhono ya go netefatsa gore re dira le maloko a Mokgatlho wa ANC.
Re supile gore ga go na motho yo e leng mogaka; maloko a mokgatlho wa ANC ga e se a ga ope, ga go ope yo e leng motshegetsi wa moeteledipele ope.
A, ke maloko a ANC mme re tshwanetse go netefatsa gore re fitlhela mekgwa e e siameng, maloko a mokgatlho wa ANC ka gale a tlaa latela mokgatlho e seng batho.
Mxolisi Dukwana o tlhomilwe jaaka moepapitso wa ANC wa Komiti ya nakwana ya Porofense ya Foreisetata.
Tona ya Boitekanelo Ngaka Zweli Mkhize o tla tlhagelela fa pele ga Komiti ya Boitekanelo ya Palamente mo mosong wa Labotlhano go araba ditatofatso tsa go nna le seabe ga gagwe mo konterakeng ya Digital vibes.
Modulasetulo wa Komiti ya Kokoano ya Bosetšhaba le Modulasetulo wa Komiti ya Badulasetulo Cedrick Frolick ba netefaleditse ba SABC gore  Mkhize o tlaa tlhagelela fa pele ga komiti.
Kgatelelo e sa ntse e oketsega gore Moporesitente Cyril Ramaphosa o tshwanetse go tsaya kgato kgatlhanong le Mkhize go latela go dumela kabelo ya thendara ya dimilione tsa diranta di le R150 go setlamo sa ditlhaeletsano, Digital Vibes e e neng e sa tlhomamang.
Thendara e ne e le ya ditirelo tse di amanang le sekema sa Inšhorense ya Pholo ya Bosetšhaba le tsibogelo ya mebuso ka ga covid-19.
DA e butse molato wa bosenyi kgatlhanong le Mkhize
Re sa ntse foo, molatedi wa Democratic Alliance (DA) Tona ya Boitekanelo, Siviwe Gwarube, o butse molato wa bosenyi kgatlhanong le Mkhize kwa seteišheneng sa mapodisi kwa Toropong ya Kapa.
O butse molato gape wa go tlola Molao wa Taolo ya Matlole a Setšhaba kgatlhanong le Mokaedi Kakaretso wa Lefapha la Boitekanelo Ngk Sandile Buthelezi.
Seno se ka morago ga tshenolo ya gore lelapa la ga Mkhize le ka tswa le ungwile go tswa mo  mading a thendara ya dimilione di le R150 e  lefapha la gagwe le e abetseng setlamo sa ditlhaeletsano Digital vibes.
Setlamo se thapile Mmueledi wa Lelapa la ga Mkhize wa maloba, yo  e bile e leng tsala ya lelapa, Tahera Mather le mothusi wa ga tona wa maloba, Naadhira Mitha.
DA e butse molato wa bosenyi kgatlhanong le Ngaka Zweli Mkhize
Ramaphosa go samagane  le ditatofatso.
Ka Laboraro, Moporesitente Cyril Ramaphosa o rile samagane le ditatofatso malebana le Zweli Mkhize le kontaraka e e sa tlhomamang ya diranta tsa dimilione di le  R150 ya Digital Vibes
Go na le ditatofatso tse masisi tse di tshwanetseng go batlisisiwa ke ba ga SIU le makala a mangwe a a maleba mme ba konosetse se kwa ntle ga tiego.
Moporesidente Cyril Ramaphosa a re o samagane le ditatofatso kgatlhanong le Ngaka Zweli Mkhize.
Democratic Alliance (DA) e dirang ipiletso ya gore kemiso ya Tona ya Boitekanelo.Ngk Zweli Mkhize e diragale ka bonako 
Molatedi wa DA, Tona ya Boitekanelo Siviwe Gwarube o butse molato  kgatlhanong le Mkhize ka Labone kwa seteišheneng sa mapodisi sa kwa Toropong ya Kapa ka fa tlase ga Molao wa Thibelo ya tlolomolao.
Ditatofatso di tlhageletse mabapi le Mkhize le thendara ya dimilione di le R150 tsa setlamo sa tlhaeletsano sa Digital vibes.
DA e dirile ditatofatso kgatlhanong le Mokaedi-Kakaretso mo lefapheng, Ngk Sandile Buthelezi tsa tlolo ya Molao wa Taolo ya matlole a setšhaba.
Gwarube a re, re bula melato kgatlhanong le Tona Mkhize, ditatofatso di oketsegile mo dibekeng di le mmalwa tse di fetileng tse di tshitshinyang gore Tona a ka tswa a saenile  konteraka ya Digital Vibes ka phoso, khampani e e tsamaisiwa ke batho ba a ba itsaneng mme e lekanyetswa go dimilione tsa diranta di le 150.
Maikutlo a rona ke gore se se ka nna kgatlhanong le molao wa Twantsho le Thibelo ya tlolomolao.
Yuniti ya Dipatlisiso tse di Kgethegileng (SIU) e sekaseka ntlha e, ba boleletse Scopa gore ba solofela go konosetsa dipatlisiso fa kgwedi e ya kwa bokhutlong.
Moporesitente Cyril Ramamaphosa o dirile kitsiso ya gore le ena o samagana le ntlha e, a re Mkhize o na le tirisanommogo e e tletseng.
Le fa go le jalo, Gwarube a re Mkhize o ne a tshwanetse go emisiwa kgale. Re lemoga gore Moporesidente o reteletswe maabane go dirisa maemo a gagwe a boeteledipele go emisa Ngaka Mkhize, fa go santse go letilwe go konosediwa ga dipatlisiso go tswa SIU.
Re akanya gore se ga se a siama, re akanya gore go na le tshusumetso gore tona a tswelele ka tiro ya gagwe fa go sa ntse go diriwa dipatlisiso.
Mkhize o latofadiwa ka go saena konteraka e bakaedi ba latofadiwang e le ditsala tsa gagwe, Tahera Mather le Naadira Mitha, ba tirelo ya ditlhaeletsano tsa puso.
Fela madi a a a kaiwang a feleleditse a ungwela Mkhize, lelapa la gagwe le malapa a bakaedi ba babedi.
Mo kgetseng e nngwe, Mosireletsi wa Setšhaba a re o butse kgetse ya lenyatso le ba sepodisi sa Brooklyn.
Se ke mo morago ga gore Mkhize a retelelwe makgetlho a le mararo go tlotla dipiletsatshekong tsa  gagwe.
Dipiletsatshekong di rometswe magareng ga kgwedi ya Tlhakole le la di tsa kgwedi eno.
Moporesidente Cyril Ramaphosa o ikopanya le ba metswedi ya dikgang ka ga dintlha tse di farologaneng go latela karabo ya gagwe, ka ga tekanyetsokabo ya gagwe ya moporesidente 2021/2022
Kantoro ya Basireletsi ba Setšhaba ya re e tla simolola dingangisano tsa tsamaiso ya tsheko kgatlhanong le, Tona ya Boitekanelo Zweli Mkhize go latela go retelelwa ke go tlotla dipiletsatshekong tsa gagwe, go neela bopaki le go tlhagisa ditokomane.
Se ke ka ntlha ya patlisiso e e ka ga ditatofatso tse di gogelwang morago le/ kgotsa  go retelelwa ga lefapha la gagwe go tsenya tirisong dikatlenegiso tsa pegelo ya Clinical Associate National Task Team ka 2017.
Mo tlhagisong, kantoro ya Basireletsi ba Setšhaba e rile Mkhize o paletswe ke go tlotla dipiletsatshekong makgetlo a le mararo.
E re kgetse e tlaa bulwa kgatlhanong le ena kwa seteišheneng sa mapodisi sa mo Brooklyn Hatfield, Pretoria mo bekeng eno.
Kantoro ya Basireletsi ba Setšhaba e tla simolola dikgogakgogano mo ditsamaisong kgatlhanong le Ngk Zweli Mkhize.
Re sa le foo, Tona ya Boitekaneloya Democartic Alliance (DA), Siviwe Gwarube, o butse kgetse ya molato wa bosenyi  kgatlhanong le Mkhize kwa seteišheneng sa mapodisi kwa Toropong ya Kapa.
Morago ga ditshenolo tsa gore lelapa la Mkhizes le ka tswa le ungwile go tswa dikunong tsa thendara ya dimilione tse R150 tse lefapha la gagwe le di neetseng setlamo sa tlhaeletsano Digital vibes
Konteraka e ne e amana le lenaneo la  Inšhorense ya Boitekanelo ba Bosetšhaba le tsibogelo ya mebuso go leroborobo la khorona.
Ka Laboraro, Moporesidente Cyril Ramaphosa o rile o tshwaragane  le ditatofatso  tse di amaganang le Zweli Mkhize le kontaraka e e sa tlhomamang ya dimilione di ka nna R150 tsa Digital Vibes
Go na le kgatelelo e e oketsegang go tswa DA le mekgatlho e  mengwe gore Mkhize a role tiro kgotsa tloswe ke Ramaphosa.
Moporesidente Cyril Ramaphosa o araba dingangisano ka ga tekanyetsokabo ya Poresitente ya 2021/22, ka maitseboa a Labone
Se se latela morago ga puo ya gagwe ya tekanyetsokabo ya ka Laboraro.
Kokoano Bosetšhaba e ntshitse Komiti ya nakwana ya Tlhabololo ya karolo 25 ya katoloso ya Molaotheo ya matsatsi a le 30 go fetsa tiro ya yona.
Komiti e neetswe tiro ya go tla ka molao go kgontsha tlhabololo e e tla letlang tlhakolothoto ya lefatshe, go dirilwe kopo ya katoloso mo bekeng e.
Botshelo jwa yona bo fedile ka bosigogare jwa Mosupologo.
Baduladitulo ka mo Kokoanong ya Bosetšhaba, Cedrick Frolick, o rile se ga se fetole taolelo ya Komiti.
Taolelo ya Komiti e tla nna jalo.
Komiti e tla nna diriwa sešwa mme ga kopiwa gore ba boe ka pegelo mo bokhutlong jwa kgwedi ya Phatwe, le fa ba kopile katoloso ya  matsatsi a le 30, re a itse gore Kgotla e tlile go nna maikhutsong le  fa ba ka fetsa mo matsatsing a le 30, pegelo e tla nna teng mme ya re emela fa re boa ka kgwedi ya Phatwe.
Palamente e ne e tshwere ditheetso tsa setšhaba tsa molomo ka go fetola tshitshinyo ya go tlhabolola Karolo 25 ya Molaotheo.
Se se latela kopo e e dirilweng ke Democratic Alliance (DA) go dumelela ditlhagiso tsa molomo mo go tshitshintsweng ya Tlhabololo ya Molaotheo.
Komiti ya nakwana e e tshwaraganeng le kgang e e amogetse dingongorego di feta 200 000 tse di kwadilweng.
Ga jaana e tsamaisa tshitshinyo go tlhabolola Molaotheo go diragatsa molao wa go amogiwa dithoto kwa ntle ga tuelo.
Jaanong go na le ngangisano e e boitshegang mo ya tlhabololo.
Le fa go ntse jalo, mokgatlho wa badiri wa COSATU o re o tshegetsa tlhabololo le molao wa go Amogiwa Dithoto.
Molao o o kwa godimo mo lefatsheng
Molaotheo wa Rephaboliki ya Aforika Borwa ke Molao
Molao wa 108 wa Palamente wa 1996.
Ke molao o o kwa godimo mo lefatsheng.
Ka jalo molao o mongwe le o mongwe o o sa tsamaelaneng le Molaotheo ga o dire, ntle le gore le go fitlha o baakanngwa go kgona go falola ditlhatlhobo tsa Molaotheo.
Molaotlhomo wa Ditshwanelo mo Kgaolo 2 e santse e le motheo wa temokerasi jaaka o tlhagisitswe mo Molaotheong.
Ke kgaolo e e dirang tlamelo ya go sireletsa seriti sa botho, tshwanelo ya botshelo, Kgololosego ya tlhagisomaikutlo, tekatekano, kgololosego ya sephiri, kgololosego ya bodumedi, kgololosego ya tumelo le kakanyo.
Tse dingwe tsa dikgololosego di akaretsa ditshwanelo tsa sepolotiki, kgololosego ya kgwebo, ditiro le borutegi.
Le fa go ntse jalo, ditshwanelo tsotlhe di ya ka ditekanyetso
Go fetola bontsi jwa Molaotlhomo wa Ditshwanelo ono go tlhoka bontsi jwa diboutu di le peditharong.
Sekao se le sengwe se se tlhoka diboutu di le peditharong ke polelwana ya semolao ya thoto, ke polelwana e e ka fa tlase ga Karolo 25 ya Molaotheo.
Ke ka fa tlase ga molawana wa Karolo 25 mo tlhakolothoto ya lefatshe le dithoto e neetsweng teng.
Le gale, polelo ya semolao e a tlhabololwa ke Komiti ya nakwana go tlhabolola Karolo 25 ya Molaotheo go letla tlhakolothoto ya lefatshe kwa ntle ga tuelo.
Tlhabololo ya Karolo 25 ga jaana e dirwa ka tsamaiso ya Molaotheo wa Molaotlhomo o o Tlhabolotsweng wa bo 18.
Se se kaya gore ke lekgetlo la bo18 Molaotheo wa Aforikaborwa o o tlhabololwa.
Tlaleletso ya pego ka Mercedes Besent.
Leloko le le ntšhwa la African National Congress (ANC) la Komiti ya Porofense ya Foreisetata (IPC) le tshwanetse go thadisa leano la lona la tiro ka Labone.
Setlamo se, se se tlhophilweng ka Motsheganong, se ya go bua le babegakgang moragonyana mo mosong wa Labone.
Leloko la mokgatlho Tshidiso Nkgwedi  a re poelo ya ntlha ya kopano ya IPC e e neng e tshwerwe bošheng jaana e tla nna yona e e lebelelwang.
Setlamo se se boneng motho yo o kgatlhnong le kgaotso ya Mokwaledi-Kakaretso Ace Magashule yo e leng MEC ya Tlhabololo ya Ikonomi, Mxolisi Dukwana, a thapiwa jaaka Moamogedi mme Tonakgolo Sisi Ntombela, jaaka Motlatsa wa gagwe, se dirile go bona porofense e le mo khonferense ya go tlhopha.
Setlamo se tlhamilweng morago ga dikgogakgogano tsa maloko a lekoko a fenya Kgotlatshekelokgolo ya Boikuelo e e boneng Komiti ya Khuduthamaga ya Porofense e se mo molaong e bile e sa tsamaye ka molaotheong.
Maloko a a galefileng a Foreisetata a ANC a amogela katlholo ya SCA
Makala a le mmalwa a ANC kwa Mahikeng a ikana go tshegetsa Magashule.
Maloko a ANC go tswa mo makaleng a le 35 a karolwana ya kwa Mafikeng ko Bokone Bophirima a kgalemile go beelwa thoko ga nakwana ga Mokwaledi-Kakaretso, Ace Magashule mo lekokong.
Kemiso ya nakwana ya gagwe e simolotse ka di 3 Motsheganong.
Magashule o tswile ka beili mme o lebaganeng ditatofatso tsa tsietso, tlolomolao, le go adimisana ka madi mo go seng mo molaong a a amananang le dithendara mo Foreisetata tse di ntshitsweng ka nako ya paka ya gagwe jaaka Tonakgolo ya Diporofense.
Maloko a ANC kwa karolwaneng ya kgaolo kwa Mahikeng a kopane, fela morago ga dikgang tsa gore Magashule o emisitswe.
Maloko a ikantse go tshegetsa Magashule mo bontleng le mo bosuleng.
Moeteledipele wa bašwa mo Mmasepaleng wa Kgaolo ya Modiri Molema, Koketso Moiloa, o bona moporesidente wa ANC molato ka ga kemiso ya Magashule.
Lekoko la sepolotiki la ga Herman Mashaba, ActionSA le latofaditse Khomišene ya Ditlhopho ya Aforikaborwa (IEC)  ka go kopa dimpho go makoko a sepolotiki ka tsamaiso ya Multi-Party Democracy Fund.
Letlole letlhomilwe go ya ka Molao wa tlamelo ka Matlole a Lekoko la Sepolotiki, e e tsentsweng tirisong ka Moranang monongwaga.
Yona e ikaeletse go godisa le go ntsha madi a a abilweng go tswa go lekala la poraefete go emela makoko a sepolotiki.
Fela dikgwedi di le pedi morago ga tsenyotirisong ya yona, Multi-Party Democracy Fund e ka fa tlase ga letlole la tlhatlhobo.
ActionSA e tlhalosa gore IEC e gataka ditlamelo tsa molaotheo malebana le letlole le.
E latofatsa khomišene ka go tlhola e koleka madi a go direla makoko  a sepolotiki a le lesomenne ka mo Kokoanong ya Bosetšhaba mme e sa akaretse makoko a sepolotiki a a jaaka ActionSA, e ka nnang le kemedi morago ga ditlhopho tsa bosetšhaba tsa 2024.
ActionSA e kwaletse moeteledipele wa IEC, Sy Mamabolo le Motlatsa Modulasetulo Masego Sheburi  gore kgobokanyo ya matlole ya IEC go Multi-Party Democracy e emiswe ka bonako.
IEC dirile boipobolo jwa gore e ne e le matlhagatlhaga go kopa matlole go makoko a sepolotiki a le 14 a a emetsweng mo Kokoanong Bosetšhaba,ao a setseng a amogetse dibilione mo kolekong ya matlole phatlalatsa ngwaga le ngwaga go tswa go baduedi ba lekgetho.
Ga go itshokelwe gore ditiro tsa IEC di tsweletse maemo a ga jaana mo dipolotiking segolo fa Maaforikaborwa a retelelwa ke go dira jalo, go bua mmueledi wa ActionSA Lerato Ngobeni.
Herman Mashaba wa ActionSA o latofatsa IEC ka go kopa dimpho go makoko a sepolotiki
Mo tshimologong ya ngwaga, IEC e supile gore e ne e tsaya dikgato tsa go tsweletsa Letlole.
Letlole le ka fedisa tlolomolao ka go gapeletsa makoko a sepolotiki le ba ba thusang ka madi go nna mo pepeneneng.
Puso ya temokerasi e a tura mme le lefapha la matlole le le nosi le ka se kgone go tlamela ka tshegetso ya matlole go makoko a sepolotiki, segolobogolo ka fa tlase ga maemo feteletseng.
Go netefatsa gore re tswelela ka go itumelela matlhagatlhaga, boitumelo le tshegetso e e maatla ya makokomantsi re solofela gore letlole leno le tlaa tlamela ka bonolo le go bula diatla gore ditlamo tsa kgwebo, batho le mekgatlho e mengwe e ka latlhela matlole go makoko a mangwe ntle le go nna le seabe ka tlhamalalo le bona kgotsa go  leka go itlhalosa, go bua Motlatsamodulasetulo wa IEC Janet Lerato.
Lekoko le kwaletse CEO ya dikhomišhene le Motlatsa Modulasetulo wa CEO, le batla gore letlole le emiswe ka bonako le gore go madi a a rometsweng a busediwe beng ba ona.
ActionSA e neetse IEC go fitlha ka Labotlhano ono, go tsibogela ditlhokego tsa bona, e seng jalo ba tlaa isa kgang e kwa kgotlatshekelo.
Gavjaana, Khomišhene e sa ntse e eme tlhogo ka ga kgang mme e  tlaa tshwaela mo nakong e e tlang.
Moporesidente Cyril Ramaphosa a re o tshwaragane le ditatofatso malebana le Ngaka Zweli Mkhize, Tona ya Boitekanelo le kontaraka e e sa tlhomamang ya dimilione di le R150.
Moporesidente Ramaphosa o ne a neela puo kwa boutung ya  Tekanyetsokabo ya poresedente  kwa Palamenteng:
A re ditatofatso tse di masisi e bile di tshwanetse go batlisisiwa ka botlalo ke ditheo tsa tiragatso ya molao.
Moporesidente Ramaphosa a re ditsamaiso di latelwa fa thulaganyo ya dipatlisiso e konoseditswe.
Ditatofatso tsa dithendara tse di sa tlhomamang kwa Lefapheng la Boitekanelo di masisi e bile ke teko ya go lwantsha bonweenwee.
Mokwaledimogolo wa kwa khanseleng ya Tsweletso ya Molaotheo wa Aforikaborwa, Lawson Naidoo o tlhalosa gore ditatofatso tsa dithendara  tse di tlhokang boikanyego mo Lefapheng la Boitekanelo ke teko e e masisi ya go lwantsha bonweenwee.
Naidoo a re kgang e ke letshwao tota  le  le lemosang setšhaba sa Aforikaborwa.
Se ke go letshwao tota go setšhaba sa Aforika Borwa ka bophara gore kgang e e masisi.
Ntlha ya boineelo jwa puso, ba ikemeseditse go le kana kang go lwantsha bonweenwee.
Re tlile go amogela raporoto go tswa go Motlatsa Moatlhodimogolo mo dikgweding tse tharo e e tlhalosang ka moo re tla samaganang le puso.
Mme re ya go samagana le mathata fa ba ntse ba re tlhomile matlho jaana.
A go na le tsholofelo ya gore dikatlanegiso tsa Khomišhene ya ga Zondo di tlaa tshwarwa pele ga kgotlatshekelo ya molao?.
Kgatelelo e e tswang kwa DA.
Kgatelelo e a oketsega go tswa go Democratic Alliance (DA) le ba bangwe gore Mkhize a role tiro kgotsa a tloswe ke Moporesitente Ramaphosa.
Mkhize o rile dipatlisiso mo ditatofatsong tsa dikontaraka tsa  dimilione tsa diranta tsa Lefapha la gagwe di fitlhetse gore merero le setlamo sa ditlhaeletsano, Digital  Vibes, di ne di sa tlhomama.
Mkhize o ganela gore o nnile le seabe
Mkhize o ganela gore o nnile le seabe mo go neeleng ka konteraka e e sa tlhomamang ya dimilione tsa diranta ke Lefapha la gagwe.
Se ke morago ga Yuniti e e Kgethegileng ya Dipatlisiso e  fitlhela gore tirisano magarenga ga lafapha la Boitekanelo le setlamo sa ditlhaeletsano,Digital Vibes, e ne e sa sa tlhomamang.
Se se latelang raporoto ya gore Lefapha le duetse Digital Vibes dimilione di le 150 go dira ditirelo tse di amanang le inšhoranse boitekanelo ya Bosetšhaba le tsibogelo ya dipuso  go leroborobo la covid-19.
Puisano ya Mkhizes ka ntlha ya Digital vibes:
Mkhize a re madi a a duetsweng Digital Vibes a bonwe a sena mosola e bile e le tshenyo ya madi.
Kgetse e e leng kgale e emetswe ya ga Mokwaledi-Kakaretso wa ANC, ACE Magashule yo o neng a emisitswe nakwana e solofelwa go reediwa pele kgwedi ya Seetebosigo e ya kwa bokhutlong.
Kgotlatshekelo e e kwa godimo e solofetswe go reetsa kgang.
Magashule o emisitswe nakwana morago ga go gana go emela thoko ka maitlamo a tharabololo ya lekoko.
Puisano le Mokwaledi-Kakaretso wa ANC o a emisitsweng nakwana,  ACE Magashule:
Komiti ya Khuduthamaga ya Bosetšhaba e mo laetse gore a kope maitshwarelo phatlalatsa go dikgaolo tsa ANC  morago ga go kwalela Moporesitente Cyril Ramaphosa lekwalo la kemiso, fela o ile a gana mme a tsweletsa kgang e kwa kgotlatshekelo.
Komiti ya go Dira ya Bosetšhaba ya ANC e ya go buisana ka Ikgatholosomolao ya ga ACE Magashule.
Magashule o kopile tirelo ya ga Khansele yo Mogolo, Mmueledi Dali Mpofu.
O batla gore kemiso ya gagwe e tloswe.
Maitsholo a ga Magashule ga a tlhaloganyesege
Mo bekeng e e fetileng, Ramaphosa o tlhalositse fa maitsholo a ga Magashule a tshosa e bile a sa tlhaloganyesege.
Mmueledi wa ANC Pule Mabe o rile molaotheo wa lekoko o a lekolwa.
Lekoko ga le mo mathateng.
Ka bomadimabe, Molaotheo wa ANC o isitswe mo tshekong.
Lekoko le setse le rebotswe polelo e e tlhalosang gore le tlaa nna le kganetsong ya kopo ya ga Mokwaledikakaretso.
Fela fa dikgotlatshekelo di latelelwa ka mokgwa o di lateletsweng ka ona, ANC e tshwanetse go itshireletsa le go sireletsa Molaotheo wa yona, gape le go sireletsa le go femela ditshwetso tsa yona.
Pule Mabe o bua ka tshwetso ya kgotlatshekelo ya ga Magashule le boitshwaro a maloko a mangwe a magolo a ANC kwa tshekong ya ga Zuma.
Mpofu o na le tshwanelo ya go dira ditiro tsa gagwe ka tsela ya seporofešhenale
Re sa ntse re le foo, bangwe ba botsoloditse tshwetso ya ga Mpofu ya go emela Magashule le Moporesitente Jacob Zuma mo kgetseng ya gagwe ya bonweenwee.
Moeteledipele wa EFF Julius Malema a re Mpofu o na le tshwanelo ya go dira ditiro tsa gagwe ka tsela ya seporofešenale, kwa ntle ga poifo mme lekoko le ka se ke la itshunya-tshunya  mo tirong ya gagwe ya poraefete.
Ngaka nngwe le nngwe ya EFF e ka tlhatlhoba Jacob Zuma fa a lwala; Ba tsere maikano a tiro mme re tshwanetse go letlelela seo.
Re ka se reya ngaka ra re, fa Zuma a lwala, o ka se kgone go mo tlhatlhoba, o  tlaa bo a nna kgatlhanong le maikano a gagwe.
Go ntse fela jalo le ka kgakololo ya semolao.
Re tshwanetse go ba letla go dira tiro ya bona kwa ntle ga kgoreletso ya sepolotiki; Re tshwanetse go tlotla maikarabelo a bona a seporofešenale.
Re ka seke ra re mmalamatlotlo wa EFF a ka se kgone go runa dibuka tsa ANC; seo e tlaa nna kgatelelo mo go bone ka namana le ka tsela ya seporofešenale.
Re tla feleletsa re bolelela batho gore ba ratane le bomang mme ba se ke ba ratana le bo mang.
Tlogelang batho ba dire ditiro tsa bona tsa seporofešenale
Fa go tla mo go tsa sepolotiking, Dali a dira tiro ya gagwe kwa ntle ga poifo; fa go tla mo tirong ya gagwe ya seporefešenale, ga a kope tetla mo go rona.
EFF e re ga e na tshwaelo mo go reng mang ke  mmueledi.
Dali Mpofu ke moemedi kwa kgotlatshekelo.
Moporesidente Cyril Ramaphosa o tlhagisa tekanyetsokabo ya kantoro ya gagwe.
Tekanyetsokabo ya gagwe e diragala ka nako e a leng ka fa tlase ga kgatelelo ya gore a leleke Zweli Mkhize, Tona ya Boitekanelo jaaka go ntse go tlhagelela ditatofatso tse dingwe ka ga thendara ya Digital Vibes.
Ka Labobedi, makoko a mangwe a kganetso a sepolotiki a latofaditse African National Congress (ANC) kwa Palamenteng go botsa khuduthamaga dipotso tse di bonolo gape le go ntsha maikutlo a bona ka ga Molao wa Taolo ya Matlhotlhapelo.
Ba rile Palamente ga e na puo mo melawanng ya kganelobatho.
Bangwe ba boditse gore ke karolo efe e e tshamikiwang ke Palamente go netefatseng gore Mkhize o arabela di thendara tsa Digital Vibes 
Makoko a sepolotiki a tlaa ngangisana ka tekanyetsokabo ya moporesitente, mme ena o tla e arabela ka Labone.
Moporesidente Cyril Ramaphosa o rola tekanyetsokabo ya dikantoro tsa gagwe mo Kokoanong ya Bosetšhaba
Tona ya Boitekanelo Zweli Mkhize o ganetsane le go nna le seabe mo go neeleng konteraka ya dimilione-milione ke Lefapha la gagwe
Morago ga Yuniti e e Kgethegileng ya Bobatlisisi e fitlhetse gore dipuisano tsa Mafapha a Boitekanelo Setlamo sa Tlhaeletsano, Digital Vibes di ne di sa tlhomama.
E latela raporoto ya lokwalodikgang ya gore lefapha le duetse Digital Vibes dimilione di le R150 tsa ditirelo tse di amaneng le inšhorense ya boitekanelo ya bosetšhaba le go tsibogela leroborobong la COVID-19 ga puso.
Moporesidente Ramaphosa o emetse raporoto ya SIU ka ga ditatofatso tse di sa tlhomamang ka ga Digital Vibes
Moporesidente Cyril Ramaphos o tlaa tlhagisa tekanyetsokabo ya kantorong ya gagwe kwa Palamenteng gomipieno motshegare.
Tse di latelang ke ditsamaiso tsa kwa Palamenteng.
Democratic Alliance (DA) e botsoloditse karolo ya Palamente mo go latofatseng Ngaka Zweli Mkhize, Tona ya Boitekanelo go ikarabela mo ditatofatso tsa kabelo ya konteraka e e sa tlhomamang gosetlamo sa tlhaeletsano, Digital Vibes.
Makoko a kganetso a latofaditsw maloko a palamente a African National Congress (ANC) ka go sireletsa Khuduthamaga, se se senotswe ka nako ya boutu ya motlotlo ya tekanyetsokabo ya Palamente.
mekgatlho ya kganetso ya re maloko a ANC a botsa ditona le batlatsi ba bona dipotso tse di bonolo, mme ba bangwe ga ba arabe dipotso tse di kwadilweng.
Ba tlhagisitse matshwenyego a bona ka ga Molao wa taolo ya matlhotlhapelo, gore Palamente ga e na puo mo melawaneng ya kganelobatho
Leloko la palamete la DA Jacques Julius a re, okare maloko a ANC le ona a ka tshameka karolo ya ona mo go rotloetseng Khuduthamaga go tsaya maikarabelo.
Re ka dira tiro ya rona ka tekanyetsokabo e. Ntlha e ntle e ba ka simololang ka yona ke gore bo botse dipotso tse di utlwalang, e ka nna tse di kwadilweng mo fatshe kgotsa tsa puo ya molomo. Ba emise go botsa dipotso tse di bokoa. 
Ditatofatso tsa kontaraka e e sa tlhomamang magareng ga Lefapha la Boitekanelo le Digital Vibes:
Re sa ntse re le foo, kgatelelo e kwa godimo mo go Moporesidente Cyril Ramaphosa go koba Mkhize, fa go nna ditatofatso tse di tswelelang kgatlhanong le Tona.
Digital vibes, e leng khampani e e abetsweng konteraka go dira tiro e e amanang le inšhorense ya bosetšhaba ya boitekanelo (NHI) le ditsibogelo tsa leroborobo la COVID-19, go begwa e duetswe go tlamela boagi jo e leng jwa terasele ya lelapa la ga Mkhize. 
Setlamo gape se latofadiwa ka go romela bokana ka R300 000 go ditswa kgwebong tsotlhe, setlamo se morwa Mkhize e leng Mokaedi wa sona.
SIU e lebelela konteraka magareng ga Digital Vibes le Lefapha la Boitekanelo.
Kokoano Bosetšhaba Mmusakgotla Thandi Modise o gateletse gore Pan African Parliament,e e kwa Midrand, Johannesburg, ke setheo sa Kitlano sa African Union ka jalo, melao ya Setheo e tshwanetse go dirisiwa.
Pan African Parliament e emisitswe morago ga gore maloko a palamente a bake tlhakatlhakano matsatsi a mararo a a latelanang.
Maloko a tlhokile go nna le kutlwano ka ga tsamaiso ya ditlhopho le ditlhopha tsa Borwa di tlhotlheletsa go fetoga ga thulaganyong ya boeteledipele go tshwana le tsamaiso ya African Union, fa ditlhopha tsa Botlhaba le Bophirima di le kgatlhanong le se.
Tlhakatlhakano mo PAP gompieno.
Modise o ne a neelana ka puo ya tekanyetsokabo ya Kokoano ya Bosetšhaba.
A re Aforikaborwa e solofetse PAP go latela melao.
Re amogela PAP jaaka naga, re na le maloko a rona a a re emetseng kwa setheong, re tlhoka go tsaya kgatlhego e e siameng ka ga tiro ya PAP, segolobogolo mo dilong tse di sa tsamaeng ka tsela kwa PAP.
SA e dula e bonwa diphoso. Go sa kgatalasege gore are re molato kgotsa nnyaa, mme nnete ke gore ga re ise re tshameke karolo ya rona sentle jaaka baamogedi mme re baakanya seo.
Maloko a Palamente a ANC a kgalema tlhakatlhakano.
Leloko la palamente la ANC, Bhekizizwe Radebe o kgalema tlhakatlhakano le maparego.
Aforika Borwa ke motshwara-gae wa PAP, mme e na le baemedi ba e leng maloko a Palamente.
Radebe a re ditiragalo go tswa kwa Midrand di ka dira gore kontinente e se ke ya tsewa tsia.
Se se diragetseng kwa PAP se ne se swabisa e le ruri, mme se tshwanetse go kgalengwa gore maitsholo a a ntseng jalo a ka bontshiwa mo lefatsheng ka bophara.
Dikgaolo tse dingwe mo lefatsheng di tla re tsaya jang tsia fa re kgona go tshwarana jaana?
Malema a kopa tsereganyo ya AU.
Moeteledipele wa Economic Freedom Fighters (EFF) Julius Malema a re African Union e tlhoka go tsereganya mo dintlheng tse di tlhagisitsweng ga jaana ke Pan African Parliament (PAP) kwa Midrand, Johannesburg.
Malema, yo o neng a le teng kwa kopanong, o tlhalositse fa ditiragalo  di ne di swabisa.
Ngangisano e, e maatla.
Batho ba na le dikakanyo tse di farologaneng.
Re emisitse kopano gore re ye go buisana ka dintlha tse go ya pele.
Re solofela gore go tlaa nna le  tharabololo mme  tshitshinyo ya rona ke gore go tlisiwe motho yo o tswang kwa AU go tla go tsereganya le go tsamaisa ditlhopho.
Go na le makwalo a mabedi a a tswang kwa AU a badiri-ka-rona ba ganang go a arabela le dikganetsano tse di amanang le makwalo a a tswang kwa AU.
Ka jalo fa motho yo mongwe yo o tswang kwa AU a ka tla go re kaela, rotlhe re ka kgona go dirisana.
African National Congress Women League (ANCWL) ya re e swabisitswe ke tiragalo ya tirisodikgoka e e ikaegileng ka bong, e e diragetseng kwa Pan-African Parliament (PAP) ka Mosupologo.
Djibril War wa kwa Senegal, o tlhageletse mo khamereng a raga leloko la palamente la ANC, Pemmy Majidina ka nako ya dikgogakgogano. 
Mo tlhagisong, ANCWL ya re, Cde Pemmy, o tlhalositse tiragalo eo mo phatlaletseng mme a re, o ne a leka go tsereganya le go emisa ntwa ya diatla e e neng e runtse magareng ga banna ba babedi ba baeteledipele, fela o iphitlhetse a setse a itewa le seriti sa gagwe se isiwa kwa tlase mo phatlalatseng.
Jaaka ANCWL re kgala ditiro tsa ga Djibrils. mme re swabile thata gore moeteledipele wa seemo sa gagwe mo setšhabeng a ka gataka mosadi ka mokgwa o ntseng jalo.
Maloko a ANCWL a tla bo a eme kwa ntle ga Palamente ya Pan-African ka ntlha ya tlhaselo ya ga  Majodinas.
Ba ikuela go PAP gore e emise ntwa.
Majodina o ne a ikemiseditse go bula kgetse kgatlhanong le moemedi wa kwa Senegal.
Le gale, o fetotse maikutlo a gagwe morago ga gore War a ikopele maitshwarelo.
Leloko la PAP la kwa Senegal le ikopela maitshwerelo mo go Majodina.
Democratic Alliance  (DA) e re, go fitlha jaanong, batho ba le  50 000 ba saenile boikuelo kgatlhanong le Molaotlhomo o o Tlhabolotsweng wa Taolo ya Dithunya.
Kakanyetso ya Molao e ka, fa e ka dirwa molao, thibela go neelana ka laesense ya ditlhobolo mo mabakeng a go itshireletsa.
Gape e tla fokotsa palo ya ditlhobolo tse motho a le mongwe a ka nnang le tsona. Tsa metshameko le go tsoma.
DA e ganetsana le Molaotlhomo o mme e ikuela go batho ba le bantsi go saena boikuelo jwa bona.
Mmueledi wa DA wa sepodisi, Andrew Whitfield, a re tlhobolo e nnye e e mo molaong  ke tsela e nngwe e Maaforikaborwa a ka itshireletsang ka yona.
DA e dumela gore molaotlhomo o o tlhabolotsweng wa taolo ya ditlhobolo ke o mongwe wa dikarolo tse di setlhogo tsa peomolao e ba e itemogetseng yona mo nakong e telele.
Totatota molaotlhomo o o ikaelela go tlosa iphemelo jaaka lebaka la go nna le tlhobolo.
DA e dumela gore mo dikhuduegong tsa setšhaba jaaka mo Aforikaborwa, se ga se a tlhomama  e bile ga se utlwagale.
DA e tshwenyegile gape ka kamego ya ditlamo tsa metshameko wa go thuntsha gammogo le tshireletso ya poraefete le dikgoreletso tsa Molaotlhomo tse di latlhelwang go bona, go tlhalosa Whitfield.
Mokgatlho wa Congress of the People (COPE) le ona o kgatlhanong le Molao o mme o re o tla tlhotlheletsa e mengwe ya mekgatlho ya Kganetso go nna kgatlhanong le ona.
Mmueledi wa lekoko, Dennis Bloem, a re Maaforikaborwa otlhe a na le tshwanelo ya go itshireletsa.
Tlhabololo e, e tlhabisa ditlhong e bile ke ya botsenwa
Molaotlhomo ono ga o dire tlhaloganyo fa o re go seke ga neelanwa ka laesense ya tlhobolo ka maikaelelo a go iphemelo.
Go a bonagala gore puso e ga e tsaye matshelo a baagi ba yona tsia.
Dinokwane tse di nang le dithunya di tla tlhorisa baagi ba ba obamelang molao go feta pele ga fa, go tlhalosa Bloem.
Puso ya re molao o o akantsweng o tla thusa go fokotsa bosenyi.
 Moporesitente wa African National Congress (ANC) wa maloba, Thabo Mbeki are, mokgatlho o tshwanetse go ela tlhoko maloko a a tsenelang lekoko ka maikaelelo a go tsweletsa dikgatlhego tsa bona tsa bopelotshetlha.
O ne a bua kwa kopanong ya ANC ya Porofense ya Khansele ya Khuduthamaga (PEC) kwa Kapa Botlhaba.
Kopano ya malatsi a le mararo ya ANC PEC e ne e tsepame mo go ntšhwafatseng lekoko.
Mbeki a re boitshedisi jo bo pelotshetlha bo sentse mokgatlho wa ANC e bile bo o arogantse le  maikarabelo a ona a go tokafatsa matshelo a bahumanegi.
Ka gonne ga re ise re bue ka kgang e e tlhagisitsweng ke moporesitente wa maloba Nelson Mandela ka 1997, ka ga boitshedisi jo bo pelotshetlha, re reteletswe ke go samagana le ntlha eo.
Fa re re ntšhwafatso, a o ka ntšhwafatsa ANC le batho ba ba pelotshetlha bao, mme Karabo e nnile gore go ka se dire tlhaloganyo, go tlhalosa Mbeki.
Moporesidente  wa maloba wa ANC khomoreiti Thabo Mbeki, o fitlhile pele kwa kopanong ya matsatsi a le mararo e e okeditsweng ya PEC e e simolotseng gompieno .
Tona ya maloba ya Dikgwebo tsa Setšhaba, Malusi Gigaba, o latotse kwa Khomišeneng ya Dipatlisiso tsa Puso gore o amogetse dikgetsana tsa madi go tswa  go ba lelapa la ga Gupta.
Gigaba o tsweletse go ntsha bosupi morago ga go latofadiwa ke dipaki di le mmalwa, go akaretsa le mosadi wa gagwe, Nomachule, ka go utlwana le lelapa le go buiwang ka lona.
O tlhalosa gore mosadi wa gagwe yo a leng mo tseleng ya go arogana le ena, o leka go mo mmona diphoso ka ga kgaogano ya bona.
Fa e le gore o ne a le teng, mme o bone fa ke ne ke newa madi, go raya gore le ena o a amega mo tlolomolaong eno.
Ka jalo, fa a ne a kaelwa mo afidafiting ya gagwe, e ne e tla re ga o a bona kgetsi ya madi kgotsa fa a ne a neelwa madi, o e bone fela ka mo gare butu mme wa ikakanyetsa gore e tswa kwa ga Gupta, go bua Tona ya maloba.
Ke ne ke ka se kgone go ka bolelela modulasetulo maikaelelo a gagwe.
Lebaka la gore a bo a sa bona fa ke ne ke newa madi kgotsa ke a isa kwa koloing mme ke leka go tsenyeletsa basireletsi,  ke ka ntlha ya gore go ne go sena madi a a ntseng jalo, go tlhalosa Gigaba.
Khomišhene e reetsa bopaki jo bo amanang le Gupta.
Gigaba tsweletse go ganetsa ditatofatso tsotlhe kgatlhanong le ena tse di dirilweng ke mosadi wa gagwe.
Tona ya maloba e gananeditse ditletlebo tsa ga Nomachule kwa khomišheneng malebana le Modulasetulo wa maloba wa South African Airways (SAA), Dudu Myeni, tsa gore o ne a mo neela ditaelo tse di tswang kwa go mopresitente Jacob Zuma.
Gigaba o ganeditse gape le bosupi jwa mosadi wa gagwe jwa gore Myeni ka nako nngwe, o dirile matshosetsi a gore o tlaa mo busetsa kwa setulong sa gagwe sa Tona ya Merero ya Selegae, e leng maemo a a kwa tlase, fa a sa latele ditaelo.
Ditheetso di tlaa tswelela ka Labobedi.
E tla reetsa bopaki jo bo amanang le Prasa go tswa kwa badiring ba babedi ba  Rail Agency, go akaretsa le Tlhogo ya Karolo ya Semolao, Martha Ngoye.
Motlhankedimogolo wa maloba wa ditšhelete wa Transnet, Gary Pita, o tlaa ema ka dinao mme a neelane ka bopaki jo bo amanang le setlamo.
Tsheko e tlaa simolola kwa 3pm.
Tona ya maloba ya Dikgwebo tsa Setšhaba, Malusi Gigaba o tsweletse go ganetsana le ditatofatso tsotlhe kgatlhanong le ena  kwa khomišeneng ya dipatlisiso tsa Puso kwa Johannesburg, tse di dirilweng ke mosadi wa gagwe, Noma.
Gigaba gape go ganetsane le dipuo tsa gagwe kwa khomišeneng malebana le kgang ya gore modulasetulo wa maloba wa SAA Dudu Myeni a mo neetse ditaelo go tswa go Poresidente Jacob Zuma.
Ke ne ke tla lebega jaaka sematla fa ke ne ke rile ka re ga ke tlhaloganye gore ke ka ntlha ya eng mme Myeni a ne a beilwe mo setulong ka gonne ke ne ke le Tona fa a ne a tlhomiwa.
Re kopile Kabinete go thapa boto e ntšhwa le go amogela go tlhomiwa ga gagwe jaaka modulasetulo jaaka mongwe wa batho ba ba dirileng mo botong ya maloba e e tlhomilweng ke Tona Hogan.
Mo bekeng e e fetileng, Gigaba o ganane le ditatofatso tse di dirilweng ke mosadi wa gagwe tsa gore o ne a na le merero ya kgwebo le boabuti ba ga  Gupta.
Gigaba o gopola a ya makgetlo a le mmalwa kwa dikantorong tsa bo Gupta, Sahara Computers kwa Johannesburg go lata ditaletso.
O gateletse gore o ne a na le dikamano tsa loago le setso fela le ba ga Gupta mme e seng merero ya kgwebo.
Gigaba o boleletse Motlatsa Moatlhodimogolo Raymond Zondo gore o ne a tswelela go kopana le bo Gupta le morago ga go tlhomiwa ga gagwe jaaka Tona.
Go aga kamano e e nonofileng le makoko a sepolotiki, bobegakgang le batsayakarolo ba bangwe ke matshwao a katlego go Khomišene e e Ikemetseng ya Ditlhopho (IEC) kwa Kapa Bophirima.
Se ke go ya ka moruti Courtney Sampson yo e neng e le modulasetulo wa Porofense ya IEC dingwaga di le 22.
Sampson o rotse tiro mo tshimologong ya kgwedi e.
O latlhetse bouto ya gagwe ya ntlha a le dingwaga di le 38.
Morago ga dingwaga di le tlhano, o ne a tlhophiwa go nna modulasetulo wa setheo se se neng se lebagane le ditlhopho mo nageng.
Re sa le foo, moporesitente wa maloba Thabo Mbeki o solofetswe go dira ditlhagiso ka ga kopano le ntšhwafatso ya lekoko.
O tla nna le seabe mo tlhomamisong ya ANC jaaka e le mokgatlho o o leng mo gare ga batho.
Mmueledi wa ANC PEC, Loyiso Magqashela o bua gore kopano e tlaa gatelela boswa jwa basimolodi ba mokgatlho go thusa ba ba latelang jaanong.
Go tiisa ntlha ya ntšhwafatso le kopano, re tshwanetse go tsaya botlhale go ba ba eteletseng pele maloba gore ntšhwafatso e kgone go kaelwa sentle.
Gompieno o ka tlhaloganya gore ANC e ka fa tlase ga kgatelelo go tswa ka fa molemeng,  ka fa mojeng le mo magareng.
Jaanong porojeke ya ntšhwafatso e tlile go nna botlhokwa.
Re batla go gatelela thata taolo le boeteledipele jwa ANC mo setšhabeng. Go bua Magqashela.
Magqashela a re ka Mosupologo mokgatlho o tlaa buisana le baamegi ba ba farologaneng go reetsa matshwenyego a bona.
Motsheganong 21 2021. Mosakeseki wa dipolotiki Ngaka Luvuyo Dondolo o buile gore ANC e tlhoka tharabololo ya pakatelele go ntšhwafatsa mokgatlho.
A re, mokhgatlho o ka tsolosa tshepo morago ga ditharabololo tsa ga jaana, fela go ya kwa pele ba tlile go tlhoka go dira ka thata.
Se, se tla morago ga mokgatlho wa ANC wa kwa Kapa Botlhaba o bua ka go tsaya botlhale go baeteledipele ba maloba, ka go akaretsa Mbeki go nna le seabe kwa kopanong ya komiti ya khuduthamaga ya malatsi a le mararo e e diragalang jaanong jaana.
Go nna le seabe ga baeteledipele ba maloba jaaka Thabo Mbeki, baeteledipele ba ba lemogilweng go nna le ngwao ya molao ka tsela ya go ntšhwafatsa mokgatlho, ke selo sa pakakhutswane, ke leano le ANC le le dirisang go fenya dipelo tsa batlhophi mme fela ANC e tlhoka maano a a nnelang ruri, ka tharabololo e ya nakwana e, baka kgona go fenya ditlhopho kwa di mmasepaleng tse di rileng, mme go na le ditoropokgolo tse di rileng kwa ba nnang le kgaisano e e thata go tswa kwa mekgatlhong mengwe ya dipolitiki, a tlaleletsa.
African National Congress (ANC) e biditse kopano ya malatsi a le mararo e e atolositsweng ya komiti ya khuduthamaga ya porofense  (PEC) kwa East London International Convention Centre kwa Kapa Botlhaba.
Moporesidente wa maloba  wa ANC, Thabo Mbeki, o solofetswe go dira ditlhagiso ka tshwaragano le ntšhwafatso ya lekoko.
Re tla tlisa botlhe ba ba amegang ka fa tlase ga lefelo le le lengwe ka ntlha ya gore, se se botlhokwa mo go rona ke gore “batho ke ba”, matshwenyego a bona ke eng fa pele ga baeteledipele, gore fa ba dira ditlhagiso Moporesidente wa maloba a nne le tšhono ya go bua le  batho ba bangwe le go leka go tsibogela dintlha tse ba ka di dirang.
Motlatsa mokwadi-kakaretso wa lekgotla la Bosetšhaba la Aforika (ANC), Jessie Duarte o bua gore , kgatlhanong le maikutlo a a sa siamang, maikaelelo  a kgato ya ntlha ya kwa thoko ga se go leba motho a le mongwe.
Puo ya gagwe e tla morago ga mokwadi-kakaretso, Ace Magashule a buisana le kgotlhatshekelo e e kwa godimo kwa Johannesburg go kopa go senola molaotheo le go beela maitlamo kwa thoko.
O ne a emisiwa morago ga go gana go rola tiro.
Magashule o lebane le ditatofataso di le mmalwa tsa tsietso, bobodu, tsamaiso ya madi e e amanang le magatwe a a sa amogelesegeng a kabelo ya madi a a fetang dimilione di le R250 mo konterakeng ya borulelo ya asebesetose.
Magashule o ne a newa di ura di le 48 go kopa maitshwarelo phatlhalatsa go makala a ANC, morago ga go kwala lokwalo la go emisa tiro go Moporesidente wa mokgatlho Cyril Ramaphosa.
O bua kwa khonferenseng ya borobonngwe ya ANC kwa Kapa Bokone kwa Namakwa, Duarte o buile fa tshwetso e lebane ba ba neng ba lotofaditswe ka bosenyi jo bo masisi.
Khomoretiti John Block fa a ne a bonwe molato, ga a ka a okaoka go emala kwa thoko.
Khomoreiti Marius Fransman, “nka tswelela pele, lenaane le le telele”.
Khomoreiti Pallo Jordan o emetse kwa thoko.
Khomoreiti Mdu Manana o sutetse kwa thoko. 
Bothata jo bo fa, ga e se ka ga motho yo o rileng mme, ke gona fa bothata bo leng teng foo.
Kgangkgolo fa ke ka ga maitlamo a ANC.
Mokwaledi kakaretso yo o emisitsweng kwa tirong wa ANC Ace Magashule o isa ANC kwa kgotlhatshekelong.
Modulasetulo wa ANC kwa Kapa Bokone, Ngaka Zamani Saul yo o solofetsweng go tswelela pele ka tiro, o kgalemetse maloko a komiti ya khuduthamaga ya bosetšhaba (NEC) a a palelwang ke go tsaya ditshwetso tsa bona tsia le go diragatsa ditiro tsa bona ka tlhamalalo.
Mo dibekeng tsa malobanyana jaana, maloko a ANC NEC a golotse dikgatiso tsa dikopano tsa bona go ba metswedi ya dikgang le setšhaba, ke ntlha e Saul a e lebang e le kgopolo e e nang le kakanyo e e senyegileng.
Fa a ne a bua ka nako ya khonferense ya borobongwe ya ditlhopong tsa porofense kwa Namakwa, Saul o rile ANC NEC e na le maikarabelo a go tlamela ka boeteledipele jwa ditheo tsotlhe tsa ANC le setšhaba.
Ga re battle go bona dikomano le ditlhabano mo go NEC; re ka se kgone go nna le tshenyego ya sepolotiki.
Re na le maloko a a fetotseng dikopano tsa NEC le NWC papadi e ntšhwa e e monate e e gatisang dipuisano tsa NEC, mme ba tlhopa tseo ba di lokololang go setšhaba le metswedi ya dikgang. 
Seno makhomoreiti, ke dipolotiki tse di kotsi, mme go bua nnete fela, di tshwanetse go emisiwa.
Zamani o bua gore ANC e tshwanetse go busetsa setshwantsho sa yona se se senyegileng: Go utswiwa ga maloko a ditokololo.
Makoko a a ganetsang Saul kwa kgaolong ya Gaetsewe, a latofaditse ANC ka go utswa maloko a ditokololo.
Khonferense ya ANC e buseditswe morago bosigo jwa Labotlhano.
E ne e tshwanetse go nna khonferense ya bofelo ya kgaolo, pele ga khonferense ya beke e e tlang.
Saul yo gape e leng tonakgolo ya Kapa Bokone, a re komiti ya khuduthamaga ya porofense e tlaa kopana ka Lamatlhatso go buisanela ka go ya pele.
Makala otlhe ga a ise a kwadisiwe ka gonne go na le ditheo tse di neng di romelwa go mokwadi wa porofense mme e seng go ya ka kgaolo ya mokwaledi.
Leloko la lekoko Olebogeng Leserwane a re; ba batla utswa makala le baemedi a ona.
Tlaleletso ya pego ka Reginal Witbooi.
Batho ba ne ba thologela go tlisa matshediso morago ga loso la moikanyegi, Ivy Cikizwa Gcina wa ANC wa dingwaga di le 84.
Mokgatlho wa ANC wa kwa kgaolong ya Nelson Mandela Bay o tlhalositse loso la gagwe jaaka sebetso se se boitshegang mo mokgatlhong.
Gcina o tsenetse mokgatlho wa bašwa wa ANC ka dingwaga tsa bo 1950 mme a le matlhagatlhaga mo dikhuduegong le dingongorego kgatlhanong le thuto ya bantsho.
O ne a eteletse pele komiti ya basadi, morago ga go tlhomiwa ga Port Elizabeth Black Civic Organisation (PEBCO), mme gape o ne a tlhopiwa go nna modulasetulo wa ntlha wa Port Elizabeth Women’s Organisation (PEWO). 
Batho ba ba hutsafetseng ba ne ba etetse legae la Gcina go isa matshidiso.
Mo go bona go akaretsa ba ba kileng ba lwa; jaaka Benson Fihla, Nceba le Litho Suka.
Mama Gcina o latlhegetswe gape ke basimane ba gagwe ba le bararo mo go lwantsheng dikgwetlho, ba le babedi kwa ntweng, wa boraro kwa botshwarong.
Basimane botlhe ba gagwe e ne e le maloko a Umkhonto we Sizwe.
ANC e mo kgaolong ya gagwe e re boswa jwa gagwe bo ka se se lebalwe.
Nceba Faku yo o leng leloko la kgaolo ya ANC le leloko la ANCWL NEC ba bua ka ntlha ya go nna le seabe ga gagwe mo go kgaratlheleng tokologo.
Bana ba gagwe botlhe ba tlhokofaletse kwa botshabelong mme, ba ne ba le botlhokwa mo ntweng kgatlhanong kgatelelo, ke tatlhegelo e e utliwsang botlhoko fela o ne a na le dingwaga di le masome a robedi, botlhale jwa gagwe ga bo kitla bo lebalwa, go bua Faku.
Ke motho yo o ratang batho, o ne a batla go fetola matshelo a batho le go tlisa kgololosego mo basading, o ne a rata ANC le ANCWL, ke tatlhegelo e e utlwisang botlhoko mo mokgatlhong wa rona, go bua Sihlwayi.
Gcina o sia  kgaitsadie, mogoloe le ditlogolwana.
Mmueledi wa lelapa ke Andile Hashe. A re o ne a tshelela mokgatlho wa ANC.
Selo se le sengwe fela se a neng a se itse e bile a se tshelela, ke mokgatlho wa ANC. O ne a rata mongwe le mongwe wa rona, a moya wa gagwe robale ka kagiso.
Gcina e ne e le leloko la palamente morago ga ditlhopho tsa 1994 mme o rotse tiro ka 2004.
O tla fitlhwa mo bekeng e e latelang ka Lamatlhatso.
Pego ka Lwando Nomoyi.
Palemente e ne ya keteka ngwaga wa bo 25 wa molaotheo.
Molaotheo wa bofelo o amogetswe ka Sedimonthole 1996 mme o tsenetswe tirisong ka Ferikgong 1997.
Palemente e ne e tshwere kokoanokopanelo gompieno go ikgakolola ka ga mekgwa le melawana ya yone.
O bakiwa jaaka  e le molaotheo o o molemo wa lefatshe gape o nonofile go ditshwanelo tsa batho le seriti tse di latelang morago ga dingwaga tsa bokoloniale le tlhaolele, tokomane ya Aforika Borwa ya Apex e tla ka dikarabo tse di farologaneng.
Dinwaga di le 25 fa e sa le kamogelo ya molaotheo wa Aforika Borwa, batlhomamolao ba naga ba santse ba sa dumalane le boleng jwa yona. 
Le fa bontsi jwa makoko a dipolotiki a tlhalositse katlego ya phitlhelelo ya bona, ba bangwe ba e tsaya jaaka e le sediriswa sa kgatelelo le go tseelwa dithoto.
Dintlo tse pedi tsa Palamente di ne di tshwere ngangisano e e tsenelwang go keteka dingwaga di le 25 tsa go amogelwa ga molaotheo.
Ka ngwaga wa 1996, Palamente ya Aforika Borwa e ne ya tshwara kopano ya Kokoanotshwaraganelo go amogela molaotheo wa yona o mošwa.
Kwa seraleng se go buelwang kwa go sona, go ile motlatsamoporesidente wa maloba wa naga go neelana ka puo ya lekwalo le le tumileng la semolao.
Dingwaga di le pedi le halofo, bontsi jwa MaAforikaborwa bo boifa tokomane e, e ba e bitsang popego e e tshelang ya ditsholofelo le dikeletso tsa bona.
Sediriswa sa kgololosego.
Ka pulo ya ngangisano, tona ya dikamano tsa boditšhabatšhaba le tirisanommogo Naledi Pandor, o galaletsa ba ba tsereng karolo mo go kwaleng molaotheo wa naga.
O bakile baeteledipele ba mokgatlho wa African National Congress (ANC); ba ba jaaka moswi Zola Skweyiya le Kader Asmal ka seabe se se botlhokwa ba nnileng le sona.
Pandor o bua gore baeteledipele ba makokokgatlhanong; ba ba jaaka Kgosi Mangosuthu Buthelezi, James Selfe wa Democratic Alliance (DA), Kenneth Meshoe wa African Christian Democratic Party (ACDP) le bona ba nnile le seabe se se mosola.
Pandor yo o tsereng karolo mo ngangisanong e e kopanetsweng e, a re tokomane e, e golaganya batho ba naga ka mokgwa o tokomane e nngwe ya semolao e ka seke ya ba golaganya ka ona..
Ba ba bopileng molaotheo wa rona ba ka nna  dimilione.
E seng fela ba ba neng ba le mo kopanong ya molaotheo.
Ga e se ya ba le mmalwa fela.
Ke sediriswa sa rona sa kgololosego go tlotla Kwame Nkrumah, Patrice Lumumba, Sekou Toure.
Rona kwa palamente le puso, re na le seabe se se golo mo go tlotla banna le basadi le dimilione tsa ba bangwe.
Re tshwanela go tswelela go tlhola go netefatsa gore maemo a tirelo ya batho ke a a tlotlegang go bua Pandor.
Go leba kwa morago kwa dingwageng di le 25 tsa molaotheo, makoko a polotiki ya Aforikaborwa a ntsha a a tshwaela.
Bangwe ba batlhomamolao ba ba itlhomileng kwa pele mo nageng, e ne e santse e le bašwa fa molaotheo ne o amogelwa.
Mme le bona ba o tshwaretse kwa godimo.
Mongwe wa bona e leng semesegolo sa DA Natasha Mazzone o bua gore ba ba batlang go nyatsa tokomane e, ba itlhokomolosiwe.
O rile ke tiro ya maloko otlhe a palamente, a a kileng a ikana go tshegetsa Molaotheo. Ba tshwanetse go dira jalo.
Ka jalo go botlhokwa thata gore fa tokomane e e nyadiwa, re tshwanetse go e tsaya jaaka e le leano la go menola puso.
Re ka se kgone go nna le boradipolotiki ba ba maemo a a kwa godimo go dira dipolelo tse di buang gore Molaotheo o ikgatholosiwa kgotsa ga o ye go akanyediwa, kgotsa go feta. Se se tshwenyang go feta ke gore se ka se ame tiro ya bona
Re tshwanetse go nna le kgatelelo e le nngwe mo dipuong tse, le go nna le maatla a go ba tsaya, re ba ise kwa ba tshwanetseng teng e leng kwa kgolegelong go bua Mazzone
Le fa Buthelezi a neetse boeteledipele jwa lekoko la IFP go baeteledipele ba ba ntšhwa, ba ba botlana o tswelela go bonwa ke bontsi jwa ditokololo tsa gagwe jaaka radipolotiki yo dikgakololo tsa gagwe di tlotlwang. 
A re le fa a ne a sa itumelela ditlamelo dingwe tsa Molaotheo ,o itumelela seabe se lekoko la gagwe le nnile le sona mo tlhamong ya ona.
EFF e tshwaya Molaotheo phoso.
Economic Freedom Fighters (EFF) e bua gore Molaotheo wa Aforika Borwa ga o a dira sepe go dirolola kgatelelo ya bantsho.
Mokgatlho wa re, ke nnete, ba sireleditse ba ba ungwileng go tswa mo kgatelelong ya batho, fa dimilione tsa batho bantsho di santse di tshela ka fa tlase ga botlhoki jo bo tseneletseng.
Modulasetulo wa EFF Ntombovuyo Mente a re lekoko le ka se ikhutse go fitlhela Molaotheo o tlhabololwa go letla go amogiwa lefatshe kwa ntle ga tuelo.
E thala maitsholo a a tshwanang magareng ga ditlhokego tsa matshelo a bontsi jo bo amogilweng ditsabona le dikgatlhego tsa palo e nnye ya ba ba amogang.
E akanya ka lefatshe le mo go lona, ba ba bogisitsweng ba tshelang ka kagiso le babogisi ba bona, kwa ntle le go bona le tshiamiso, le go amogela diphoso tse di fetileng.
E kaya fa e lemoga ditshiamololo tse re di diretsweng mo nakong e e fetileng, mme gape ba sireletsa ba ba dirileng ditshiamololo tse, le bana ba bone. Go bua Mente.
Puso le Aforika Borwa ba tshegeditse mekgwa ya Molaotheo jang? 
Photefolio ya komiti ya tshireletso e e kopanetsweng e biditse tona ya tshireletso Nosiviwe Mapisa-Nqakula go tlhagelela pele ga yona go araba ditatofatso tsa bobodu.
Mapisa-Nqakula o latofadiwa ka go amogela dimpho le madi a boleng jwa dimilione di le tlhano, go tswa go motlamedi wa sesole sa tshireletso ya naga ya Aforika Borwa (SANDF).
Moeteledipele wa United Democratic Movement (UDM) Bantu Homisa o tlisitse ditatofatso go komiti e, a bua gore mongwe o mo neile tshedimosetso.
Mapisa-Nqakula o kwaletse komiti go ganetsana le ditatofatso.
Le fa go ntse jalo, modulasetulo mmogo wa komiti Elleck Nchabeleng o bolela gore ba tlhoka go bona tshedimosetso e e oketsegileng go tswa go tona le motho yo o ntshitseng dikgang.
Re simolola pele ka go dira le go bona nako ya go buisana le tona gore re kgone go bona dikarabo tsa gagwe.
Mme morago ga foo re ka nna ra botsa dipotso.
Re tlhoka tshedimosetso, jaaka polelo kgotsa maikano, bonnye re itse gore mongwe o kwadile sengwe mo go rona.
Re tlhoka sengwe se se bonagalang go tswa go motho yo.
Holomisa o kaya tona Mapisa-Nqakula mo go dikgang tsa dimilione di le tlhano tsa matlhabisa ditlhong.
Ka Moranang, Democratic Alliance (DA) e biditse Moporesidente Cyril Ramaphosa go tlhoma patlisiso e e potlakileng mo ditatofatsong tsa gore Nosiviwe Mapisa-Nqakula o sentse dimilione tsa madi a batho ba ba duelang lekgetho ka go duelela difofane le manno a manobonobo.
Mokgatlho o re; o tshwanetse a sekegiwa kwa ntle ga tuelo, go sa ntse go letetswe dipholo tsa patlisiso.
Tona ya  tshireletso ya DA Kobus Marais o bua gore dipampiri tse di na leng bosupi di neetswe kwa komiti e e kopaneng ya tshireletso, mme di tlhagisa bonnye jwa mabaka a le matlhano kwa pelaelo e ka lebesiwang mo go Mapisa-Nqakula.
Go na le kgatelelo e e tswang mo DA le bangwe gore tona ya pholo Zweli Mkhize a role tiro kgotsa a tlosiwe ke moporesidente Cyril Ramaphosa.
Lefapha la bosetšhaba la boitekanelo le bolelela bobegakgang ka ga konteraka ya Digital Vibes e e sa siamang. Yuniti ya dipatlisiso tse di kgethegileng e batlisisa ditatofatso tsa gore lefapha la boitekanelo le duetse Digital Vibes dimilione di le 150 tsa ditirelo tse di amanang le Inšhorense ya bosetšhaba ya boitekanelo le tsibogo ya puso go leroborobo la COVID-19.
Ditatofatso tsa konteraka e e sa tlhomamamng magareng ga lefapha la boitekanelo le Digital Vibes.
Mosekaseki wa dipolotikki tsa thendara e e sa tlhomamang Tessa Dooms o tsositse dipotso kgatlhanong le boammaaruri jo bo dirilweng ke Mkhize morago ga go itatola go nna le seabe mo kabelong ya konteraka e e sa tlhomamang ya dimilione di le dintsi ya lefapha la gagwe.
Tahera Mather, mmueledi wa sebele wa maloba wa Mkhize le mothusi wa nako e e fetileng Naadhira Mitha, ba begiwa go laola setheo sa Digital Vibes, le fa bobedi ba bona ba se fa lenaaneg jaaka baekedi.
Doom o bolela gore go thata go dumela Mkhize, ka a ne a ikganetsa kwa bobegadikgang.
Go thata go mo dumela fa a ikganeditse mo kopanong ya bobegadikgang.
O rile o ne a sa itse. Go fitlhela go fitlha nako ya gore a  itse gore o tseile karolo  fa a ne a rulaganya dikopano le ena, go kgona go dira tiro e e duelelwang, ka jalo o ne a lemoga ka nako nngwe.
Mme go ne, e tla nna tlhomamo e kwa godimo ya gore maemo a tiro e e tshwanetswe go dirwa mo kantorong ya gagwe mme a se nne le lesedinyana ka ga yona.
Tlaleletso ya pego Risha Maduray.
Modulasetulo wa khomišhene ya puso kwa Johannesburg, Justice Raymond Zondo o bolela gore Moporesidente Cyril Ramaphosa o tlile go tlhagelela fa pele ga khomišhene ka nako e e kwa morago ka Seetebosigo
Ramaphosa o tlaa tlhagelela jaaka Moporesidente wa naga.
Tebego ya gagwe ya nako e e fetileng, e ne e le moporesidente wa African National Congress (ANC).
Ramaphosa o ne a rulagantswe go neela bopaki beke e e latelang fela ga a kitla a tlhola a dira jalo.
Zondo o bua gore o tlile go itsise letlha le lengwe mo kgweding ya Seetebosigo, le  moporesitente a tlaa tlhagelelang ka lona.
Ramaphosa o tlile go nna paki ya bofelo go naya bopaki ka molomo kwa khomišheneng e e tileng go feleletsa pele ba simolola go dira pegelo ya yona.
State Capture Inquiry: 25 Motsheganong 2021
Mo kgweding e e fetileng Ramaphosa o tlhageletse fa pele ga Khomišhene jaaka Moporesidente wa ANC.
Gape o tshwanetse go dira ditshwaelo tsa go tswalela jaaka Moporesidente wa puso.
Ka labobedi, modulasetulo wa khomišhene, Motlatsa Moatlhodimogolo Raymond Zondo o rile ba ne ba solofetse go feleletsa ka bopaki kwa bokhutlong jwa kgwedi ya Mopitlwe, mme ba ne ba dira ka kelotlhoko go dira gore seno se kgonege.
O buile gore o tla dira ditheetso ka moo go ka kgonagalang mme o tla dira kopo kwa kgotlatshekelong e e lekanyeditsweng ya go konosetsa Pegelo ya Khomišhene.
Zondo o rile go ne go le botlhokwa gore batlhankedi a maemo a kwa godimo mo ditheong tsa puso (SOEs) fa go na le ditatofatso tsa bobodu le go tshwarwa di neelwa nako ya go fetsa bosupi.
Motlatsa Moatlhodimogolo Zondo o rile Khomišene e tlhaloganya ntlha ya gore go na le dikopo tsa go tlogela go botsolotsa.
O ne a tshitshinya gore Khomišene e ka dira diphapogo dingwe, mme gape dipaki dingwe di ka bidiwa.
Mankge wa semolao Ngaka Llewellyn Curlewis o kaya fa kopo e e kgethegileng ya ga moporesitente wa maloba Jacob Zuma, ya go kopa gore motšhutšhisi, mmueledi Billy Downer a ikgolole mo tshekong ya gagwe ya bobodu kwa kgotlhatsekelong ya kwa Pietermaritzburg,  e le kopo e e boima thata.
Zuma le komponi ya dibetsa ya kwa Fora, Thales, ba ipoletse go se nne le molato mo ditatofatsong  tsa tsietso le bonweewee kwa kgotlatshekelo e e kwa godimo ya Pietermaritzburg.
Kgang e buseditswe morago go Phukwi 19 gore dingangisano do kgone go reediwa ke Moatlhodi Piet Koen.
Curlewis o bua gore lefapha la tshireletso le tlaa tshwanelwa ke go tlhagisa mabaka a a kgethegileng kwa kgotlatshekelo ya boikuelo jo bo kgethegileng gore e atlege.
Ka Laboraro wa beke e, setlhopha sa molao sa ga Zuma, se eteletswe pele ke mmueledi Dali Mpofu ba tlhagisitse polelo kwa kgotlhatsekelong ka mabaka a boikuelo jo bo kgethegileng e go tlaa ngangisanwang ka yona ka di 19 tsa Phukwi.
Kopo e mekamekana le karolo 106 H ya Criminal Procedure Act
Puso le yona e tlaa nna le tšhono ya go tlhagisa kgetse ya bona mo ntlheng eno, Downer o boleletse kgotlatshekelo gore kgakololo e e kwa thoko e ipaakanyetsa karabo eno ka ntlha ya gore e ne e le ntlha ya botlhokwa ya boikuelo jo bo kgethegileng.
Moporesidente wa maloba Zuma ga a ipone molato.
Go ikemela ka nosi le go se tseye letlhakore
Ka ntlha ya polelo e e badilweng kwa kgotlhatshekelo, Mmueledi Mpofu o boleletse kantoro gore Zuma o dumela gore Mmueledi Downer o tlhoka go ikemela le tekatekano.
Go na le mabaka le maemo a a mphang megopolo e e utlwagalang gore Downer o ne a itshwere ka tsela ya go tlhoka go ikemela ka nosi le go sa tseye letlhakore, e e botlhokwa mo tiragatsong ya molao.
Downer o reteletswe ke go tshegetsa maemo a a tlhokegang go sireletsa boikemedi gore tsheko ya me e lolame mme e dirwe go ya ka Molaotheo.
Downer o ipeile go nna paki kgatlhanong le nna fa a ne a tlatsa afidafiti ka tshegetso ya tshwaragano ya temokerasi, kopo ya go sekaseka le go beela thoko tshwetso e e dirilweng ke NPA go fedisa tsheko ya me.
Curlewis o bolela gore moatlhodi Piet Koen o tla bewa mo maemong a go reetsa kopo e e kgethegileng ya go ikarabela mo tatofatsong le tsheko jaaka moatlhodi, a bua gore e wela mo ditsamaisong tsa tsheko.
Nnyaa, seo ga se kgonege.
Dipotso tsa ntlha di simolotse, se sa raya gore moatlhodi yo o tshwereng marapo ga jaana o tla go tla bona kgang e ya kwa bokhutlong, ntle le fa go na le lebaka lengwe la go ikgolola le le tlaa tlang kwa morago.
Fela seo ga se a solofelwa.
Fa a ne a newa tšhono ya go arabela kopo e e kgethegileng, tshireletso ya ga Thale e e eteletsweng pele ke moatlhodi Barry Roux, o arabile ka metlae gore bona e ne e le bapalami fela mo kgannyeng eno
Mme a re go na le phitlhelo e e kwa pele ga bona go ganetsa kopo e.
Fa boikuelo jo bo kgethegileng bo ka bontsha maikaelelo, ke yona fela nako e ka yona molatofadiwa a ka solofelwang go ikarabela ka semmuso mo tatofatsong ka mabaka, mme e re tla e bitsa ka mofuta wa kopo, e leng molato kgotsa e se molato.
Mo lebakeng le, ga a ipona molato.
Ga go makatse go tsena mo kopong e e kgethegileng, e le nngwe. Yona e e tlhagisitsweng mo karolo 106.
Tota tota 1 H, kwa ba batlang go tlosa motšhutšhisi wa naga go ditshekong.
Mo lebakeng le mmueledi Billy Downer, jaanong mo maemong a mannye, a mme gona kgotlhatshekelo e tlaa tshola kopo e e kgethegileng?
Mme dintlha tse di tlhagisitsweng ke Dali mpofu mo boemong jwa ga Zuma ke gore Billy downer ga a kitla a nna le maikaelelo le go ikemela ka nosi mo tiragatsong ya gagwe mo kgangeng eno, ka gonne o kile a dira maikano mo boemong jwa Democratic Alliance ka morero o o neng o le kwa kgotlatshekelo mme ka ntlha ya seo, ba re ga a ikemela ka nosi.
Curlewis o tlhalosa tirelo e e tla latelang morago ga gore moatlhodi Koen a neelane ka katlholo. Gongwe e seng ka yona nako eo ya kopo e e kgethegileng.
Fa tshireletso e nepile ka kopo ya bona ya go ikarabela, mme kantoro e e tshegetsa, ke a ipoeletsa, go ya ka se ke se boneng mo molaong wa rona wa makwalopaka le diathekele le balaodi ba kgang e,  di ka se atlege, fela a re akanye gore di tlile go atlega ka go tswelela pele batla lebelela kgang nngwe kwa kgotlhatshekelo e e amanang le ntlha, mme morago ba tlhaselwe go tswa go lekwalo le le ka se diregeng ka ntlha ya gore sa molato mo dilatofatsong tsa maabane gape fa mongwe a buisa thata karolo 106 e seng go bua ka 106.
Kopa ya 1 H, ke bua ka di kopo tsa “ke molato” kgotsa “ga ke molato” mme mo nakong e, “ga ke molato, kgotlhatshekelo e tshwanetse ya tlhagisa phitlhelelo ya yona morago ga kopo e. Ke kgotlhatshekelo fela e e ka kgonang go dira seo, ka jalo, kgang e tlaa tswelela morago ga di 19.
Mo malatsing a le mmalwa a a latelang, bothati jwa Botšhotšhisi jwa Bosetšhaba (NPA) bo tlile go araba ka di 2 tsa Seetebosigo.
Setlhopa sa molao sa ga Zuma se solefetswe go nnela ditlhogo tsa di ngangiso tsa bona ka la 5 Phukwi, fa NPA yona e tlaa latela ka la 12 Phukwi.
Theetso ya boikopelo jo bo kgethegileng e rulaganyeditswe ka kgwedi ya Phukwi ka la di 19.
Zuma o bua le batho ba gagwe ba ba mo tshegetsang morago ga go tlhagelela kwa kgotlatshekelo ka Laboraro.
Kabinete e tlhalositse matshwenyego a yona malebana le koketsego ya palo ya tshwaetso ya COVID-19 ka di poifo tsa gore naga e mo lekhubung la boraro.
Puso e tlhatlhoba tsibogo e e siameng ya palo ya ditshwaetsego tse di oketsegang le moporesidente Cyril Ramaphosa yo o solofetsweng go buisana le setšhaba ka bonako.
Ka Laboraro, Lefapha la Pholo e begile ditshwaetso tse dintšhwa tse di fetang 4 600 le dintsho tse di amanang le COVID-19 tse di fetang 56 000 ka palo.
Palo ya ditshwaetso e ntse e oketsega mo malatsing a mmalwa a a fetileng.
Fa a ne a ema bobegakgang ka lefoko ka ga dipoelo tsa kopano  ya kabinete e e neng e tshwerwe ka Laboraro, Tona ya nama o tshwere Khumbudzo Ntshavheni o rile, ba sa ntse ba rerisana ka tsibogo ya puso e e siameng mabapi le leroborobo.
Naga e simolotse ka leano la legato la bobedi la moento mme batho ba dingwaga tse di fetang 60 ke bona ba tlaa neelwang tšhono ya go thusiwa pele.
Mme ka diketekete tsa tsona di setse di kwadisitswe, Ntshavheni a re ba tlaa tshwanelwa ke go ema lobaka nyana pele ba ka tlhaba.
O bua gore moento wa ba ba ikwaditseng o ikaegile ka go nna teng ga meento kwa diporofenseng tsa bone.
Mo kgannyeng ya tlolomolao ya konteraka ya Digital Vibes ya dimilione di le 150 le kgatelelo e tona ya Pholo Ngaka Zweli Mkhize a leng ka fa tlase ga yona ya gore a role tiro, tona Ntshavheni a re ba tsaya ditatofatso tsa tlolomolao tsia, kgang e ga e a atlhaatlhiwa kwa kabineteng. 
A re Kabinete e lebeletse kgonego ya gore go tshwanetse go diragala eng ka di e-tolls tsa kwa Gauteng, re lebile maikano a ditšhelete ka nako ya lenaneo la tokafatso ya porofense.
Democratic Alliance (DA) mo Gauteng e tlhagisitse dingongorego ka tiego ya go bulwa gape ga bookelo jwa Charlotte Maxeke kwa Johannesburg morago ga gore bo fisiwe ke molelo mo kgweding e e fetileng.
Molelo o simolotse kwa bobolokelong jo go bewang kwa go jone ditlamelwana tsa pholo le mme wa anama go ya kwa dikarolong tse dingwe tsa bookelo.
Tonakgolo ya Gauteng David Makhura o bua le babegadikgang kwa ntle ga bookelo.
MEC ya pholo ya DA kwa Gauteng Jack Bloom, a re balwetse ba bangwe ba ba laetsweng go dirisa maokelo a mangwe a a leng gaufi, ga ba ise ba amogele tlhokomelo ya kalafi ka ntlha ya fa batho ba ba tlhokang thuso ba le bantsi thata.
Go ya ka Lefapha go na le di karolo dingwe tse di bolokesegileng.
Ke akanya gore go botlhokwa thata go itse
Mme batsamise ba bookelo ba letile setifikeiti sa pabalesego go tswa kwa lekgotlatoropong la JHB, go bua Bloom.
Re sa le foo, ke amogela megala e e boitshegang go tswa go balwetse, segolobogolo balwetse ba kankere le batho ba ba mo diphilong (dialysis) ba ba sa amogelwang.
Batho ba mpolelela gore ba lekile megala e e farologaneng fela ga ba bone thuso.
Ke bothata bo bo diragalang ka ntlha ya fa re lebile  kwa  lekhubung la boraro.
Bothata ka go tswala ga bookelo ke gore balwetse ba isiwa kwa maokelong a mangwe a a tletseng mme gape re tshwanetse go itse se se diragalang ka maokelo; go tlhalosa Boom
Fa tlase ke dipotsolotso tse di feletseng  le Jack Bloom
Moporesitente wa maloba Jacob Zuma o boleletse botlhe ba ba nang le taolo mo thulaganyong ya bosiamisi go tlogela go nna le tlhaolele ka ntlha ya go batla go ipusulotsetsa mo go tsa dipolotiki.
A re fa baatlhodi ba AforikaBorwa ba batla tlotlo go tswa mo go ena le ba lelapa la gagwe, ba tlaa tshwanelwa ke go dira se se siameng ka tsheko ya gagwe ya bobodu.
Zuma o ne a bua le ba ema nokeng ba le mmalwa ba gagwe ba ba neng ba kopane kwa Pietermaritzburg morago ga go tlhagelela ka ga tsietso le bonweenwee.
Moporesidente a re o batla go nna le tsheko e e gaufi le go fela ka bonako.
Ke eletsa e kete molao o ka emisa go nna le kgethololo, ka ntlha ya gore e nna setlwaedi gore tsamaiso ya bosiamisi  e tseye letlhakore.
A se se ye kwa bokhutlong, gore re tle re kgone go tlotla molao.
Fa ba ba leng mo taolong ba sa re tlotle, re tlile go ba tlotla jaang.
Zuma o ipolela a se molato.
Zuma le kompone ya dibetsa ya kwa Fora Thales, ba lebagane le tsietso, bobodu, le kgwebo e e sa siamang le tsamaiso ya madi a a duelwang a a seng a semolao malebana le dibilione tsa diranta tsa dibetsa tsa 1999.
Tsheko e e buseditswe morago go Phukwi 19.
Motseleganyi wa sepolotiki wa dikgang tsa SABC Mwandile Mbeje o neela ka tshekatsheko ya tsheko.
Komiti ya nakwana ya Porofense (IPC) ya African National Congress (ANC), kwa Porofenseng ya Bokone Bophirima, e laetse maloko a le matlhano go emela kwa thoko.
Maloko a tswang  kwa motseng wa Tsetse kwa ntle ga Mahikeng a amega mmogo le ba ba lesome le bongwe (11) mo ditatofatsong tse di masisi tse di akaretsang le maiteko a polao.
Mongwe wa bona ke mokwaledi wa leloko, fa ba bangwe e le batlhankedi bagolo ba mmuso.
Mogokaganyi wa porofense wa ANC IPC, Hlomane Chauke, a re balatofadiwa ba le batlhano ba setse ba amogetse makwalo, go ba sedimosetsa ka tshwetso.
Chauke  a re, go ya ka tshwetso ya kopano le dikaedi re setse re buisane le makhomoreite a le tlhano gore ba tlhoka go emela kwa thoko mo ditirong tsa mokgatlho.
Ka jalo re buisane le bona go ya ka molawana wa 25.7, gore ba tlhoka go emela kwa thoko mo ditirong tsa ANC.
Mmegadikgang wa SABC Patrick Dintwa o tshwere gontsi ka ga kgang e.
Ka Laboraro, mokgatlho wa South African Communist (SACP) kwa Limpopo o rotloeditse maloko otlhe a ANC a a amilweng ke kgato ya go emela kwa thoko go obamela molao.
Go ya ka mokgatlho, ke a le mongwe fela mo malokong a le robedi a ANC kwa Limpopo a a amegileng, yo o utlwileng boikuelo , fa ba bangwe ba tlametswe ka kitsiso ya kemiso
Mokgatlho wa SACP o re naga yotlhe e solofela gore ba tlaa obamela molao.
Mo bekeng e e fetileng, mokwaledi-kakaretso wa ANC yo o emisitsweng mo tirong Ace Magashule, o tsentse dimpampiri tsa kgotlhatshekelo e e tlhaselang tshwetso ya Molaotheo wa kgato ya go emisa tiro.
Baeteledipele botlhe ba lekoko le le busang ba ba lebaganeng le ditatofatso tse di amanang le tsietso, bobodu, le tsamaiso e e sa siamang ya madi, ba ne ba tshwanelwa ke go emela kwa thoko mo maemong a bona.
Magashule o ganne go dira jalo mme morago a sekegwa ke ANC NEC.
Ke dingwaga di le 15 fa e sa le ditatofatso di tlhagelela kgatlhanong le moporesitente wa maloba Jacob Zuma.
Jaanong tsheko ya gagwe e simolotse kwa kgotlhatshekelong ya kwa Pietermaritzburg ka Laboraro.
Zuma le badiri ba dibetsa ba kwa France, Thales, ga ba a ipona molato mo ditatofatsong tsa kwebo e e seng molaong, tsietso, bobodu le tsamaiso e e seng molaong ya madi malebana le thekiso ya dibetsa ya dingwaga tsa bo 1900.
Tsheko e buseditswe kwa morago go di 19 tsa Phukwi, ka kopo ya boikuelo e e kgethegileng e e tlisiwang ke Zuma kgatlhanong le motšhutšhisi yo mogolo wa mmuso , mmueledi Billy Downer.
Theetso e buseditswe morago go fitlha ka di 19 July 2021.
Setlhopa sa molao sa moporesidente wa maloba se se eteletsweng pele ke mmueledi Dali Mpofu, go ya ka mabaka a boikuelo jo bo kgethegileng se latofaditse mmueledi wa puso Billy Downer ka tlhaela go ikemela ka nosi le go se tseye letlhakore.
Mpofu a re Zuma o ne, go ya ka mantswe a gagwe, a lelela letsatsi la gagwe kwa kgotlhatshekelong mme gape a tlhalosa gore ke ka ntlha ya eng modirelwa wa gagwe a sa amogele tsheko e e lolameng fa mmueledi Downer a tsamaisa kgetse ya puso.
Go na le dintlha le maemo tse di nnayang mabaka a a utlwalang a gore Rre  Downer o ne a itshwere ka mokgwa o o bontshang a sa kgone go ikemela ka nosi le go tlhoka go tsaya letlhakore mo go leng botlhokwa mo tiragatsong ya molaong.
Rre. Downer o reteletswe ke go tshegetsa maemo a a tlhokegang go sireletsa boikemedi jo bo tlhokegang go netefatsa gore tsheko ya me e lolame mme e tsamisiwa go ya ka Molaotheo, Rre Downers o ipeile ka boene go nna paki kgatlhanong le nna fa a ne a tsenya afidafiti  ya go tshegetsa kopo ya Democratic Alliance ya go sekaseka le go beela kwa thoko tshwetso ka NPA ya go fedisa tshekiso ya me.
Le fa Zuma a dirisitse maano a a bidiwang a botsipa a a a tsentsweng tirisong go dirisa dintlha tshotlhe tsa molao go emisa tsheko ya gagwe, o paletswe ke go dira gore dikgotlhatshekelo di dumele gore dikgetse tsa gagwe di beelwe kwa thoko ka ntlha ya sepolotiki mo kgetseng ya puso kgatlhanong le ena.
Thales e lebane le dikgetse di le nne, nngwe ya kgwebo ya boferefere, tse pedi tsa bobodu le e le nngwe ya tsamaiso ya madi a a sa tlhomamang.
Puso e latofatsa Zuma le Thales ka go rulaganya le go tsamaisa kwebo ya boferefere, molato o, o na le bogolo jwa katlholo ya dingwaga di le 25 kwa kgolegelong.
Puso e latofatsa Zuma ka go amogela makgolokgolo a dituelo tse dimilione tsa diranta go tswa go mogakolodi wa gagwe wa madi, yo o bonweng molato, Shabir Shaik, ka nako ya tsamaiso ya go fitlhela tsa dibetsa ka di ngwaga tsa bo 1990.
Puso e latofatsa Zuma gore o amogetse pipamolomo ya R500 000 ka ngwaga go tswa kwa Thales, e eteletswe pele ke shaik.
Ditatofatso dingwe kgatlhanong le Zuma di akaretsa lekgetho, go se senole ya thuso ya madi go palamente, le go aketsa setheo ka kopano le baemedi ba go tswa  kwa modiring wa dibetsa
Mmueledi Downer o boleletse kgotlhatshekelo gore puso e ne e ise e siamele go tsibogela kopo e e kgethegileng, ba lebisitse go tokomane e kgolo ya ditsebe tse di fetang 1 000.
A re e akareditse nako e telele ya tsheko.
Morena wa me, morago ga moo re sekasekile dipamiri tse mme re dira ka thata go kwala karabo ya rona mo go tsona dipamiri tse, re tlhomile boitshwaro jwa gore puso e ikemisetse go baya ditatofatso go molatofadiwa  le magareng ga tsala ya me mme gape le puso e dumela gore morago ga foo e tlaa sekaseka kopo ya bona semmuso kwa kgotlhatshekelong rona rotlhe ke tshwanetse go bua gape gore re dumalane ka gore kopo ya maemo a 106 I ke e ntsi e bile e na le ditsebe di le dintsi. Rotlhe re dumalane ka gore, puso e tlhoka nako ya go araba ka mokgwa wa di afidafiti.   
Morwadia moporesidente wa maloba Edward Zuma o kwa kgotlhatshekelo go tshegetsa rraagwe.
Thales e buile kwa tlhalosong ya kopo ya yona gore, e ganela gore e ne e itse ka ga dituelo tsa ga Zuma tse di tswang kwa go Shaik.
Thales e buile gore dituelo tsa bona go dikgwebo tsa ga Shaik di ne di le mo molaong wa kgebo jaaka mogwebi mmogo wa dibetsa.
Downer o atlhotse Zuma le Thales, ba ba neng ba emetswe ke Pierre-Marie du Randt.  
Ba bua le kgotlhatshekelo, kgakololo ya Thales.
Kgosana Phillip o tlhokafetse mo mosong ono kwa Windsor Castle a le dingwaga di le 99.
Kgosana o dutse kgwedi kwa bookelong ka mabaka a a amanang le karo ya pelo.
Difolaga di fofisetswa kwa tlase Britain.
Johnson o rile Kgosana Phillip o ne a ineetse mo molekaneng wa gagwe Kgosigadi Elizabeth.
Kgosana Phillip o dutse mo  letlhakoreng la Kgosigadi dingwaga di ka feta supa morago ga go nyala ka 1947.
Setatamente go tswa kwa Lelapa la Bogosi le rile dikitsiso tse dingwe di tla diriwa mo tsamaong ya nako.
Morago ga go amogela leibole jaaka bogosi jo bo dirang ka thata, kgosana ya Borra Edinburgh o rotse tiro mo ditsamaiso tsa ditiro tsa morafe semmuso ka tshegetso e e tletseng ya Kgosigadi ka 2017.
Ke feditse nako e telele ke tshegeditse Kgosigadi, ga ntsi ke le kgato e nngwe kgotsa tse pedi mo morago ga gagwe mo setšhabang go lebelela tsamaiso, ba tshwaile mengwaga e le 73 ba le mo nyalong Ngwanatsele o o fetileng.
O belegwe mo setlhaketlhakeng sa Greek sa Corfu ka 1921, peeletso ya lenyalo la ga Phillip Mountbatten mo go Elizabeth, jaaka e ne e le ene, le begilwe  ka 1947.
Phillip o feditse Ntwa ya Bobedi ya Lefatshe a direla  sesole sa kwa Lewatleng, moo go neng ga umakilweng mo melaetseng ka bogale jwa gagwe le go akanya ka bonako ka nako ya ntwa.
Tonakgolo ya Motsi wa ntwa Winston Churchill o tlhalositse lenyalo la bogosi ka Ngwantsele 1947 jaaka tlhase ya mebala mo nageng e e sokotseng go ikaga sešwa morago ga masetlapelo a ntwa.
Kgosi e e tlotlegang, fa e ne ya itsiwe go simolola foo go ya pele, o ne a patelesega go tlogela tiro ya dikepe fa boitekanelo jwa ratswale bo oketsega, Kgosi GeorgeVI.
E ne e le kwa Kenya, ka ketelo ya Kgweranoditšhaba, mo  Kgosana Phillip a boleletseng  mosadi wa gagwe gore Kgosi e tlhokofetse, jaanong ke ena Kgosigadi.
Go tswa mo ka moletlo wa go tlhoma kgosi ka 1953 go fitlha fa a rola tiro tsa ditirelo tsa setšhaba ka 2017, Kgosana Phillip o ne a se kgakala le Kgosigadi.
Fela jaaka monna wa gagwe, e seng Kgosi, o ne a tlogelwa go itirela tsela ya gagwe.
Go dira botsalano ga gagwe ka 1950 kwa London go gakgamaletswe le go bua fela, nako nngwe go tshwaela mo go amang maikutlo fa ba le mo diketelong tsa bogosi, di ne di dira tsebe ya ntlha mo dikgang.
Fela matshwenyego a gagwe mo tlhokomelong ya bana le bagolo ba ba potlana e nnile selo se se neelang botshelo ba gagwe maatla
Thulaganyo e e sa ntseng e na le leina la gagwe  e thusa go aga boitshepo le go itirela lethabo le botsalano mo go bašwa mo mefameng yotlhe ya botshelo.
Ka sekgele sa setlamo sa  Duke sa Edinburgh sa gagwe, o bopile  le go rotloetsa  matshelo a batho ba baša mo  meletlong e ntsi, o godisitse boitshepo le go rotloetsa ditoro tsa bona.
Re gakologelwa Duke go tsotlhe tse mme godimo ga tsotlhe re gakologela tshegetso ya gagwe ya botshepegi mo go Motlotlegi Kgosigadi, e seng fela jaaka molekane wa gagwe, mo letlhakoreng la gagwe, letsatsi le letsatsi mo go buseng ga gawe, fela jaaka monna wa gagwe, maatla a gagwe le go dula le ena go feta mengwaga e le 70, Tonakgolo Johnson o re jalo
Kgosana ya Edinburgh e etetse dinaga di le 143 ka boemo jwa semmuso, gantsi ka ketelo ya bongwe.
Keen o ntšhwafatsa bogosi, o ne a na le tsebe e e busitseng nako e telele mo bogosing jwa British ka dinako tse di masisi.
Mo dingwageng tse di tlang karolo ya gagwe mo setšhabeng e fokoditswe, le fa badudi ba ntlo ya bogosi ba rata gore tshusumetso ya gagwe ga e a fokotsega.
Tlaleletso ya pego ka dikgang tsa SABC mokwaledi UK, John Bevir.
Kgosana Phillip, monna wa Kgosigadi Elizabeth, sekao sa moeteledipele mo lelapeng la bogosi  la British mengwaga e  ka nna supa, o tlhokafetse a le  dingwaga di le 99, Ntlo ya Bogosi ya Buckingham e rile jalo ka Labotlhano.
Kgosana ya Edinburgh, jaaka a ne a itsewe semmuso, o ne a tlhola a le letlhakoreng la mosadi wa gagwe mo mengwageng e le 69 ya go busa, o busitse nako e telele mo hisetoring ya British, ka nako eo o itiretse leina le le tlotliwang ka thata, le le sa batleng boitshwaro jo bo maswe maikutlo le tlwaelo ya diphoso
Ke ka kutlobotlhoko gore Kgosigadi e e tlotlegang e bege loso la moratiwa, monna wa gagwe, Kgosi e e tlotlegang  Kgosana Phillip, Duke wa Edinburgh, polelo ka ntlo ya kgosi .
Kgosi e e Tlotlegang e  tlhokofetse ka kagiso mo mosong ono kwa Windsor Castle.
Dikitsiso tse dingwe di tla itsisiwe mo nakong e e tlang.
Lelapa la bogosi le kopane le  batho go ralala lefatshe lotlhe lelela loso lwa gagwe.
Atlhoatlho ya mowa o o renang kwa ntle ga ntlo ya bogosi ya Buckingham go latela loso lwa ga Kgosana Philips.
Kgosana ya Segerika, o nyetse Elizabeth ka 1947 a tshameka karolo e e botlhokwa mo go ntšhafatsa bogosi mo dipakeng tsa Ntwa ya Bobedi e e fetileng, le mo morago ga dipota tsa ntlo ya bogosi ya Buckingham e e neng e le lefelo le le botlhokwa le  Kgosigadi a ka  tshabelang go lona mme a le tshepa.
O ne a le, ga bonolo, e le maatla a me mme o dutse dingwaga tsotlhe tse, Elizabeth ka sebele o akgola Phillip ka tsela e e kgethegileng,  a neela puo ya gagwe a tshwaya dingwaga di le 50 tsa segopotso sa lenyalo la bona ka 1997.
Modulasetulo wa Mokgatlho wa Phasalatso ya mmino wa Aforika, Borwa David Alexander o re baopedi ba selegae ba sokola go dira dikopano mme ba tlhoka tsereganyo.
Mokgatlho o dirang go sireletsa baphasalatsi b ammino le go ikopanya le  puso go netefatsa gore badiragatsi ba amogela tuelo e e lekaneng.
Badirigatsi go ralala naga ba ntse ba sokolela go nna le madi ka ntlha ya kgatelelo e e leng teng ya leroborobo la mogare wa corona.
Alexander a re diopedi di le dintsi ba ka patelediwa go siroga madirelo.
Ke akanya gore a lebagane le mathata; ke akanya gore go na le  baporofešenale ba le bantsi mo madirelong  ba ba akanyang ditsela tse nngwe.
Bontsi jwa ba bangwe ba setse ba dira ditiro tse dingwe, e ka tswa e le go kgweetsa kgotsa phumola ditafole kgotsa go dira tiro ya matsogo.
Ke akanya gore fa mathata a Khorona a tswelela go tsaya nako e telele, batho ba le bantsi ba tla tlogela tirelo ya botlhami gonne ga gona  tshegetso go tswa go puso mo tirelong.
ka gale, go begilwe gore leroborobo la corona le  tshwerwe madirelo a mantsi a sa nagana, mme se sa pateletsa gore bao ba leng mo karolong ya botlhami ba dire dilo ka tsela e nngwe
Ke dikgwedi ditiragatso le dikokoano tsa loago di emesitswe, se se raya gore ga gona lotseno la badiragatsi ba ba ikaegileng ka  tiragatso ya pono  jaaka e le tirelo ya lotseno.
Bontsi jwa bona ka iketlo ba fetola ditiragatso tsa bone go dirisa ditsha tsa inthanete.
Dikgwebopotlana le ditlamo tse di tlhabologang tse di ikaegileng mo meletlong e, dikokoano tsa loago le dikonsarata di robilwe pelo.
Dikokoano tsa ditlhopha tse dikgolo tsa batho di kgaotswe  ka maikaelelo a boitapoloso.
Le gale, Mookamedi wa Tencent Africa Brett Loubser o rile go fetolela go tiriso ya inthanete ke selo se se tswelelang go gola ka tlhomamo.
Khorona e amile batsweretshi.
Seopedi sa US Dionne Warwick, yo o busitseng jaaka naledi go feta dingwaga di le thataro, jaanong o dirisa lentswe la gagwe jaaka Kgosigadi ya Twitter, a phasalatsa boitumelo le go ijesa monate mo bareetsing ba ntšhwa.
Naletsana ya mmino wa Pop, 80, ka metlha o kwala dikakanyo tsa gagwe ka ga botshelo, tiro le diopedi tse dingwe bangwe, ka dinako tse dingwe o araba ka dikarabo tse di rotloetsang tse di bothito.
Fa o itsege jaaka sebini sa mmino wa Rap, goreng o le tsentse mo leineng la gago la bodiragatsi
Warwick o boditse sebini s ammino wa Rap, Chance mo tweet.
Ga ke kgone go emisa go akanya ka ga se.
Ke tla nna sengwe le se sengwe se o tla mpitsang sona Mohumagatsana Warwick, go araba Chance.
Mofenyi wa sekgele sa Grammy, makgetlo a le matlhano, o ne a maketsaletse gore Chance o a itse gore ke ena mang
Tsotlhe di simolotse fa Warwick a bona ditlogolo tsa gagwe di itumetse mo Twitter le ena a batla go tsena.
Fa a e amogela, Warwick o akantse gore o ya go dirisa serala sa gagwe se se ntšhwa jang
Ke tlile go se dirisa se fa ke na le phisegelo ya go bua sengwe kgotsa fa ke ikutlwa gore ke batla go bua le/kgotsa  go botsa potso, mongwe o tlaa e araba, o gopola a bolelela setlogolo sa gagwe se se mo rutileng  
Warwick, yo gantsi a bonwang jaanong e le Kgosigadi ya Twitter, Boitumelo jwa gagwe bo tlisa mafolofolo a a siameng go bobegakgang jwa loago.
Ke dingwe tsa dilo tse ke Itumelelang tsona go feta dilo tsotlhe mo lefatsheng, gore batho botlhe ba tshega le nna, a o a itse, mme ke akanya gore ke seo se neng se tlhokega, o bua jalo.
Warwick o simolotse mekgwa e mešwa ya dikonsarata mo khomphiutareng.
Ya gagwe ya ntlha e ne e tshwaretswe kwa gae ka Sontaga wa paseka
Ke ne ke na le tlhobaelo go le gonnye, ka ntlha ya gore ga ke a opela ngwaga otlhe, menapekodu ke mesifa mme mesifa e tshwanetse go otlololwa, mme ga ke a dire jalo, a tlhalosa.
Ke batla go dira boikgololo, la itse, go ka nna le bontsi jwa modumo, kgorotlho, o bua a tshega.
O tla dira pontsho ya bobedi ka 9 Motsheganong, e leng letsatsi la bomme kwa United State.
Boipelaetso ba badiragatsi ba dibeke di le tharo tse telele tsa go dula kwa kantorong ya Mokhuduthamaga wa Metshameko, Bokgabo le Setso wa Kapa Bokone bo emisitswe.
Lefapha le batsweretshi  ba fitlheletse tumalano ya thulaganyo ya tiro ya go feta dimilione di le R4  go botaki mo porofenseng.
Thulaganyo e akaretsa tiro e e tletseng ya Bobogelo jwa Kapa Bokone le tlhomo ya dikhutlwana go botsweretshi le bokgoni  jwa tiro ya diatla mo porofenseng.
Motaki Mkhululi Mabija o rile jaanong ba ipaakanyeditse go boela tirong.
Kwa bokhutlong, ba kgona go bona le go tsaya bataki tsie mme seo e ne e le bothata.
Batho ka nako nngwe ba akanya gore se ke kgatlhegelo, fela gajaana ba kgona go bona gore re ne re ikemiseditse.
Se ke tsela ya rona ya go itshedisa.
Re tlhoka go kopana rotlhe  jaaka lekala re buisane ka ga matshwenyego a rona.
Go na le lenaane le le fedileng la ngwaga kwa bobogeding
Ka jalo, re ka simolola go akaretsa mongwe le mongwe mo lenaneong go tswa kwa dikgaolong, go tlhalosa Mabija.
Lefapha la Metshameko, Botaki le Setso la Kapa Bokone, Conrad Fortune, o rile dimilione di le R4 di abilwe.
Morago ga tiro e e tseneletseng ya go leba ditlhokego-sešwa le togamaanosešwa re kgonne go aba bokana jwa dimilione di le R4 go thusa ka go tsenya tirisong diporojeke di le tharo.
Gape re mo thulaganyong ya go tlhama tirelo ya maemo a ditumalano, a a bontshang gore madi a tlaa dirisiwang jang le go nna maleba mo dipholising tsa matlole le melao ya puso fa  ditshenyegelo, a tlaleletsa.
Giorgio Armani a ka akanya bokopanelo le setheo sengwe sa Italian, mong wa ntlo ya fešhene ya kwa Milan o boleletse Makasine wa US wa Vogue, gore o  bula ditšhono la ntlha go mogwebisani yo o nang le bokgoni.
Mo dipotsolotsong tse di gatisitsweng mo webosaeteng ya Vogue.com, Armani, 86, o rile maemo a tshoganyetso a mogare wa Khorona a re dirile gore re bule matlho
Armani o tsaya tsela ya go tshwana le ya mainakgwebo a kwa Italy a manobonobo, go akaretsa Gucci, Fendi le Bulgari, tse di rekilweng ke madirelo a makgolo LVMH le Kering SA, ba rile moreki wa Sefora o ne a se mo dikakanyong tsa bona.
Le fa go le jalo, o rile kakanyo ya gagwe ya bogologolo ya gore setlamo se se tshwanetse go ikemelaga e sa tlhole e le botlhokwa.
Motho a ka akanya go buisana le setlamo se se botlhokwa sa Italian, o boletse kwa ntle ga tlhalosa go ya pele, ntle le go oketsa ka gore ga se gore go tshwanetse ya nna setlamo sa fešene.
Vogue o nopotse setlogolo sa Armani Roberta Armani, yo o dirang kwa setlamong sa lelapa, a re go ka nna monate, kwa bofelong, go nna le bokopanelo jo bo botlhokwa jwa ‘E dirilwe Italy’ mo setlamong sa fešene, le fa a tlaleleditse ka gore ga a na pono mo dithulaganyong tsa bomalome ba gagwe.
Facebook Inc ga e a itsise badirisi ba ka feta dimilione di le 530 bao dintlha tsa bona di fitlhetsweng ka ntlha ya tiriso e e botlhaswa pele ga 2019 mme jaanong e dirile tshedimosetso mo setšhabeng, mme gajaana ga e na maano a go dira jalo, mmueledi wa setlamo o rile jalo ka Laboraro.
Mogwebi wa ka fa gare o begile gore mo bekeng e e fetileng  dinomoro tsa mogala le dintlha tse dingwe go tswa difaeleng tsa badirisi di ne di le teng mo polokelotshedimosetsong ya setšhaba.
Facebook e buile mo bolokong ka Labobedi gore badiragatsi ba ba bodileng ba fitlhetse tshedimosetso pele ga Lwetse 2019, ka go kokoanya difaele ba dirisa bokoa jwa didiriswa tsa serala se go fitlhela dinomoro.
Mmueledi wa Facebook o rile setlamo sa bobegakgang jwa loago se ne se se na tsholofelo ka botlalo gore ke badirisi bafe ba ba tla tlhokang go itsisiwe.
O rile o tseile tsia gore badirisi ba ka se kgone go baakanya ntlha e mme tshedimosetso e ne e le teng mo phatlalatsa mo setšhabeng mo go swetseng gore ga go itsisiwe badirisi.
Facebook e rile go thibilwe lesoba morago ga go lemoga bothata ka nako eo.
Tshedimosetso e e kokoantsweng e ne e sa akaretse tshedimosetso ya matlole, tshedimosetso ya boitekanelo kgotsa dikhunololamoraba, Facebook a bolela.
Le fa go ntse jalo, tshedimosetso e e kopantshitsweng e ka neelana ka tshedimosetso e e botlhokwa go magodu kgotsa batlhokofatsi.
Facebook, e e leng kgale e le ka fa tlase ga bosekaseki ka ntlha ya mokgwa o e tshwarang bonosi jwa badirisi ba yona, ka 2019 e fitlheletse bofelo jwa letshwaonaga  le US Federal Trade Commission godimo ga  patlisiso mo ditatofatso tsa tirisobotlhaswa ya tshedimosetso ya badirisi.
Khomišene ya Irelands ya tshireletso ya Datha, Mekgatlho ya badiri ya Yuropa e eteletse bolaodi jwa Facebook, go rilwe ka Labobedi e ikgolagantse le  setlamo ka ga tshedimosetso e e dutlileng.
E rile e fitlhetse go sena puisano e e amogetsweng go tswa go Facebook fela jaanong e na le kamano.
Bofelo jwa FTC jwa Phukwi 2019 bo tlhoka Facebook go bega tshedimosetso ka ga phitlhelelo ya tshedimosetso e e sa letlelelwang ya datha mo go badirisi ba makgolo a 500  kgotsa go feta mo malatsing a le 30  go netefatsa gore ke kotsi.
Mmueledi wa Facebook o ganne go tshwaela mo dipuisanong tsa setlamo le balaodi fela o rile ba mo kgolaganong go araba dipotso.
Kwa ntlolehalahaleleng ya Akatemi ya Mmino ya London  moletsa piano Yuanfan Yang o tshamekile Pieces ka Frederic Chopin, Franz Liszt le Joseph Haydn fela ka go nna teng ga motho wa khemera ka fa phaposing.
Motho yo wa dingwaga di le 24 o tsere karolo mo karolong ya ntlha  ya Kgaisano ya  boditšhabatšhaba ya Piano ya Leeds,  ka tsholofelo ya go fenya maikutlo a moatlhodi ka tiragatso ya gagwe ka kgatiso.
E tshwariwa dingwaga dingwe le dingwe tse tharo, The Leeds e  tshwanetse go fetola ditsamaiso tsa yona ka ntlha ya leroborobo la Khorona, ka go tlhoka baatlhodi ka namana kgotsa babogedi ba bogetseng Yang le badirammogo ba gagwe ba piano ba gaisana go fitlhela sekgele se se ntle.
Ke ne ke akanya gore go tla nna thata kwa tshimologong, fela fa ke simolola go tshameka, ke lebala ka ga sengwe le sengwe, go bua  Edinburgh-born yang.
E ne e le nna le mmino.
Ka tiriso ya dithibelo motsamao, The Leeds e laleditse bagaisani  ba le 60 go tswa mo lefatsheng ka bophara go pontsho ya bona ya  ntlha beke e, go oketsa palo ya ditoropo tse e leng batshwari go 17 go tlofa ka 2018 gore  batshamekapiano b aba tlhophilweng ba ka tsaya karolo gaufi le magae kgotsa mafelo a go ithuta.
Go tswa mo mogaisaning wa MIAMI go ya go 14 kwa Berlin, botlhe ba tshameka moletso metsotso e ka nna 25 mo maemong a a tshwanang: go tshameka mo Pianong e kgolo ya Steinway Model D ka paakanyo e e tshwanang ya khamera.
Re lemogile ka bonako gore re ne re ka se kgone go e dira ka tsela e re ka rata go e dira go le bareetsi le baatlhodi, Adam Gatehouse mokaedi modiragatsi The Leeds, go bolelela Reuters.
Go a bonagala gore re ka se kgone go tsamaisa moatlhodi go tswa London go ya Berlin le go ralala lefatshe, ka jalo re tla lebelela dikgatiso kwa gae mo inthaneteng mme re ba atlhola ka tsela eo.
O tlaleleditse ka la gore kgaisano eno mo nako e e tlang, e tla boloko dintlha tsa moletlo wa ngwaga, go bala go kgaola go tsamaya sekgala ga badiri ba moletlo le batsayakarolo  fela ba tla  amogela babogedi ba nama.
Lwa ntlha e tshwarilwe ka 1963, The Leeds e kgaisano e e kgethegileng ya mmino e e neelang pakete ya meputso ya mofenyi: Tsamaiso ya go rekota le go e tsamaisa, go tshameka kwa Holong ya London Wigmore le maeto a go ya kwa Yuropa le kwa Botlhaba ba Asia, gareng ga tse dingwe.
Ka metsotso ya bofelo ke ne ke akanya gore (The Leeds) e ka phimolwa, mopiano wa  Italian Giulia Contaldo, yo a ikatisitseng go tshameka fa pele ga monna wa khemera pele ga kgaisano,  go rilwe.
Bontsi jwa badiri-ka-nna ga ba na yona tšhono eno, kgotsa ga ba na ditšhono dipe mo nakong eno.
Ka jalo sengwe le sengwe se se diragalang, ke itumelela sona
Lekgetlo la ntlha ke kgatiso fela ga ba iponagatse ka namana, barulaganyi ba rulaganya go tshwara lekgetlo la bobedi, lekgetlo la go ya bofelong le bofelong kwa Leeds ka Lwetse, gongwe le babogedi.
Mmino o nnile kokoano ya loago e bile go tla nna go le jalo, go bua mogaisani Ariel Lanyi.
Ga se fela ka ga mmino ka bo ona fela ke ka ga batho ba ba leng mo holong ya le
Ke ka moo go tshwanetseng go nna ka teng
Kgosana ya kwa Britain Prince Harry le mosadi wa gagwe Meghan ba tla tlhagisa kgatiso ya bona ya ntlha mo Netflix Inc e e tla bong e lebagane le diatlelete tse di tlaa bong di gaisana kwa metshamekong ya  Invictus boemong jwa bagale ba ba gobetseng mo Hague ka 2022.
Harry o tla tlhagelela mo khamereng mo motseletseleng wa tokomentari e e bidiwang Heart of Invictus mme a dira jaaka khuduthamaga ya tiragatso  mo go balekane Tiragatso ya Archewell, Netflix e tlhalositse mo setatamenteng sa yona  ka Labobedi.
Tlhatlhamano ya dikgatiso e  tla tlhagisa dipontsho tse di sa boneng ke batho tsa diatleletiki le barulaganyi fa ba ipaakanyetsa dikgaisano, tse di diegile go fitlha dikgakologo tse di latelang ka ntlha ya leroborobo la  Covid-19, go bua Netflix.
Orlando Vono o tla tsamaisa dikgaolo tsa tlhatlhamano e e kgolo mme Joanna Einsiedel o tla nna motlhami wa yona, go bua Netflix.
Bobedi jo bo tlhamile tokomentari e e khutshwane e e gapileng sekgele sa Oscar The White Helmets  ka ga setlhopha se se thusang kwa Syria.  
Metshameko ya Invictus ke tiragalo ya metshameko e mentsi  e e  tlhamilweng ka 2017 ke Kgosana Harry yo a dirileng jaaka lesole kwa Afghanistan go sesole se se gobetseng.
Baratani, bao ba neng ba le mo dikgang go latela dipotsolotso le seboledi sa kwa US Oprah Winfrey mo kgweding e e fetileng, ba saenile tumelelano ya tiragatso ya ngwagantsi le Netflix ka Lwetse.
Harry le Meghan jaanong ba dula kwa Borwa jwa California morago ga go dira kgaogano le lelapa la bogosi la kwa Britain.
Kgosigadi Elizabeth a re o utlwisitse  botlhoko ke maitemogelo a ga Harry le Meghan.
Kim Kardashian ga jaana o itsege jaaka motho yo o nang le dibilione tsa diranta.
Mmakgwebo wa ditlolo le diaparo, yo o tlhagisitseng tiro ya gagwe mo tlhatlhamanong ya thelebišene ya tiragatso-bonnete ya Keeping Up with The Kardashians, o tsenyeleditswe ka Labobedi lwa ntlha mo lenaaneng la makasine ka ga batho ba ba nang le dimilione mo lefatsheng.
Tekanyetso ya Forbes e tlhalosa gore Kardashian o latela monna yo a tlang go mo tlhala Kanye West mo setlhopheng sa go nna borradibilione.
Forbes ka Labobedi e lekanyeditse mogolo wa ga West wa ngwaga e le dibilione di le 1.8, bontsi go tswa go ditumalano tsa ditlhako tse di bidiwang Yeezy le diaparo tsa gagwe.
Kardashian o kwadisitse tlhalo go tswa go West, 43 ka Tlhakole, a tlhalosa dikgakgano tse  di farologaneng.
Kgaitsadie, Kylie Jenner, o latlhegetswe ke maemo a gagwe a bobilione , Forbes e tlhalositse ka Labobedi.
E lekanyeditse boleng jwa khumo ya mosetsana yo wa dingwaga di le 23 kwa go dimilione di le 700 tsa di dolara, e kaya fa se e nnile ka ntlha ya dithekiso tse di kwa tlase tsa ditlolo ka nako ya leroborobo la mogare wa corona, le se e se kaileng jaaka tekanyetso ya lotseno go tswa kwa Kylie Cosmetics, e ga jaana 51% ya yona e tshwerweng ke Coty Inc.
Kardashian o simolotse KKW Beauty ka 2017, a bontsha le go rekisa kumo ya gagwe mo inthaneteng, o thusitswe  ke go nna teng ga metswedi ya loago e e akaretsang balatedi ba Instagram ba le dimilione di le 213.
O tlhomile diaparo tsa tlhakano ya mebala ya Skims ka 2019.
Kardashian o ketekile ka Labobedi ka go baya setshwantsho sa gagwe a apere bikini kwa lewatleng, ka setlhogo se se reng Bliss le kitsiso ya go tlhoma lebenkele la ntlha la Skim Pop-up kwa mmolong wa maemo a kwa godimo kwa Los Angeles.
E bidiwa Heart of Invictus, Pontsho e e dirilwe ka fa tlase ga benara ya Tiragatso ya Archewell, letsogo la botlhami la setlamo se se sa dueleng sa motheo wa ga Meghan le Harry, setheo sa tsamaiso ya kgatiso e se rile jalo ka Labobedi    
Netflix e rile tlhatlhamano e e tla naya dikgang tse di diragalang kwa morago ka batabogi le barulaganyi jaaka ba ipaakanyetsa moletlo, o o ntseng o diega go fitlha dikgakologo tse di latelang ka ntlha ya leroborobo la Corona.
Bobedi jo bo itsege ka tiro ya bone ya bafenyi ba sekgele sa Oscar mo ditokomentari tse di khutshwane tsa The White Helmets.
Metshameko ya Invictus ke moletlo wa metshameko ya mefutafuta e e tlhomilweng ka 2017 ke Kgosana Harry go badiri ba sesole ba ba gobetseng mo tirong.
Balekane ba, ba ba neng ba le mo dikganyeng go latela thunyo ya ditherisano le sebui sa kwa US Oprah Winfrey mo kgweding e e fetileng, ba saenile tiragatso ya dingwaga di le mmalwa le Netflix ka Lwetse.
Harry le Meghan ga jaana ba nna kwa Borwa jwa Kontinente ya California morago ga go kgaogano ya bofelo le ba lelapa la bogosi.
Ba dira le Winfrey mo tlhatlhamanong ya tokomentari ka ga boitekanelo jwa tlhaloganyo go tirelo ya tsamaiso ya Apple TV +.
Loso lwa mokwadi yo o itlhaotseng wa Sesotho, Ngaka Kgotso Maphalla, le tlhalositswe e le tatlhegelo e kgolo mo losikeng lwa dikwalo.
Bontsi jwa ditiro tsa gagwe di beilwe kwa dikolong le kwa ditheong tsa thuto e kgolwane.
Maphalla o gapile sekgele sa gagwe sa ntlha se segolo sa dikwalo ka 1980, mo kgaisanong ya poko ya Sesotho ya tirelo ya Radio Bantu Sesotho, e jaanong e bidiwang Lesedi FM.
Mokwadi yo dingwaga di le 66 o tlhokofetse morago ga go boga ka seterouku
Yo a itsegeng ka KPD, mokwadi yo o gapileng dikgele tse dintsi  yo o phasaladitseng dikwalo di feta 70 tsa Sesotho.
Ngaka Kgotso Maphalla le ena o kwadile diterama tse mmalwa tsa radio.
Mogaka yo o se nang boikgogomoso o rutile bakwadi ba le bantsu ba magorogomašwa.
Ditiro tsa gagwe tse dingwe di sekasekiwa mo ditutong tsa dipatlisiso tsa PhD.
Mothusa Mokaedi wa Sesotho Literature Museum Tseliso Masolane a re ba tla tswelela go tlhokomela le go tlhabolola Sesotho go mo tlotla.
Ntate Maphalla e ne e le motho yo itseng tsotlhe
Le fa o lebelela dikwalo tsa gagwe, go tlhola go na le dikarolwana tsa bodumedi.
O ne a ka se kwale mafoko a pina fela kgotsa go kwa mela e e sa reng sepe.
Ka metlha go nna le phetogo e e rileng, ka gale a netefatsa gore Basotho ba itse gore ba  tswa kae le go netefatsa gore ba tsamaisana le sona.
Boto ya Pan South African Language (PanSALB) e tlhalositse Maphalla jaaka motlhokomedi wa Sesotho.
Wa PanSALB, Nikiwe Matebula o rile Maphalla ka gale o ne a dira tiro e e nang le nonofileng.
Jaaka PanSALB, re rata go tsenya boikgogomoso mo dipuong tsa gae gonne ke boikarabelo jwa rona jo bogolo, go netefatsa gore re tsweletsa dipuo tsotlhe tsa Aforikaborwa.
Ka jalo, ke sona elo se se neng se kgatlhisa totab fa go tla mo dikwalong tsa gagwe, gore o lwetse puo.
O kwadile dipadi tsa boleng jo bo kwa godimo thata
Tiro ya gagwe ya bokwadi ke ya maemo a a kwa godimo
Se ke se tota se re itumedisa ka  tiro ya gagwe.
Loso la mokwadi wa Sesotho yo o itlhaotseng lo tlhalosiwa e le tatlhegelo e kgolo. Morutabana ka maemo, tiro ya ga Maphalla e simolotse dingwaga di feta 40 tse di fetileng.
Mophasalatsi le mokwadi, Pule Lechesa o kwadile buka ka ga botshelo jwa ga Maphalla e e bidiwang Boswa jwa dikwalo jwa ga Dr KDP Maphalla (The Literacy Legacy of Dr KDP Maphalla)
Lechesa a re KDP o tlaa gopolwa ka boineelo jwa lerato la gagwe la Sesotho le bokwadi.
O re rutile gape gore jaaka bakwadi re tshwanetse go nna re utlwana jaaka a ne a rata go bua a re bangodi ke metjodi se se raya gore bakwadi ba tshwana le badisa.
Ba tshwanetse go nna ba dira mmogo ka gonne fa sengwe se ka ba diragalela dinku di tla  gasagana.
O re rutile gore jaaka bakwadi re tshwanetse ka gale go dira kutlwano.
Maphalla o neetswe dikgele tse di le mmalwa tsa  diphitlhelelo tsa botshelo.
Bontsintsi jwa dikgele tsa gagwe le ditumiso di akaretsa sekgele sa MNET le sekgele sa bodulasetulo ka ba kabelo ya South African Literature.
Gape o ne a neelwa sekgele sa tlotlo sa bongaka go tswa kwa Yunibesiting ya Foreisetata ka 2007.
Ngk Nyefolo Malete wa Yunibesithi ya Foreisetata o rile  Maphalla o ne a leka go tshwantsha botshelo jwa motho fela yo montsho yo o  neng gateletswe ke tlhaolele.
Jaaka molweladiphetogo wa  sepolotiki mo bokwading jwa gagwe, re lemoga mo dibukeng di le dintsi gore o ne a leka go tshwantsha botshelo jwa motho fela yo montsho yo o neng a gatelelwa ke puso e e fetileng.
Wa losika o rile Maphalla e ne e le sefatlhego sa lelapa.
Mmueledi, Lefu Maphalla a re go tlhokafala ga gagwe ke tatlhegelo e kgolo.
O ne a le sefatlhego se se gopolwang sa lelapa la ga  Maphalla mme ka ntlha ya gagwe re a itsane.
Ka jalo, e ne e lenaledi e e phatsimang mo gare ga rona, mme ga se seo fela, le mo setšhabeng se a neng a dula gareng ga sona ka metlha o ne a  dikaganyeditswe ke batho gonne e ne e le gape moagi wa baagi.
Lelapa le ya go feleletsa tlotlo le dithulaganyo tsa phitlho.
Robala ka kgotso Ngk KPD Maphalla,  dingwaga di le nnye tse 66.
Ntate Kgotso Maphalla o kwadile ditiragayso tse ntle tsa Sesotho le tsa Seesimane le maboko le porosa.
Ditlhogo tsa gagwe tse  dintsi  ga a ise di arabelwe; go fitlha ga jaana, ditiro tse 47 mo go dikgatiso di le 80 mo dipuong tse 2 le dilaeboraring di le 616.
Go begilwe gore Moopedi le modiragatsi o ne o tlhasetswe ke bolwetse jwa go ema ga pelo ka nako ya go dirisa diritibatsi go feta tekano ka Labotlhano.
Mmueledi wa Bookelo o ganne go golola maemo a gagwe kgotsa go netefatsa gore e ne e le molwetse koo, nopolo ya melao ya sephiri.
Mmueledi wa Bookelo o ganne go golola maemo a gagwe le go netefatsa go Reuters gore DMX, 50, yo o belegweng kwa Earl Simmons, e ne e le molwetse teng, re nopola melao ya sephiri.
Ba lelapa la gagwe, mo tlhagisong phatlalatsa ba begile mo bobegakgang jwa dinaledi, gore o sianeseditswe ka Labotlhano, 02 Moranang, kwa bookelong jo bo ka nnang dimmaele tse 30 (dikilometara tse 48) Bokone jwa toropo ya New York morago ga go lebagana le mathata a boitekanelo a a masisi.
Jaaka a itse ke balatsedi ba gagwe ka leina go diragatsa la DMX kgotsa Dark Man X, Simmons o  begilwe a beilwe mo motšheneng wa  tshegetso botshelong ka Mosupologo, go ya ka RollingStone.
Diphasalatso tsa dinaledi TMZ le Billboard di begile mo bokhutlong jwa beke gore Simmons, yo o nang le hisetori e e itseweng ke botlhe ya diokobatsi, o sianeseditswe kwa bookelong morago ga go boga ka  tlhaselo ya go ema pelo kwa legaeng la gagwe bosigo ka 11 ka Labotlhano.
Mo go baphasaladi ba gagwe, molaodi, kgotsa moemedi wa gagwe ga gona yo o  arabileng ka bonako  go kopo ya Reuters go tshwaela ka seopedi le dipegelo.
Seopedi, setswerere mo go  lefatsheng la mmino go tloga ka dingwaga tsa bo 1990, o ne a ntse sokola ka go dirisa diritibatsi tse di seng molaong mme o buile ka go tsena rehepe ka 2019 morago ga go tsena kgolegelong ka ntlha ya tsietso ya lekgetho.  
O bonwe molato ka go palelwa go duela lekgetho la dimilione di le $1.7 go tswa 2000 go fitlha ka 2005, ka go nna a tlosa madi mo diakhaotong tse e leng tsa  balaodi le batsalani.
Simmons le ena o simolotse mo difiliming tse jana ka 1998 terama ya bosenyi ya Belly, mmofi wa 2000 wa tiragatso  wa Romeo Must Die, le 2003 filimi ya bogodu Cradle 2 the Grave.
Kemo mo ofising ya Mokhuduthamaga ya Metshameko, Botsweretshi le Setso ya Kapa Bokone ka badiragatsi ba bangwe mo Kimberley e tsena mo bekeng ya boraro.
Badiragatsi ba batla tsosoloso ya botsweretshi, thuso ya matlole  ya Khorona mo go ba bangwe le tirelo e e tletseng ya teatara ya Kapa Bokone.
Ba dumela gore se se tla ba thusa go bona lotseno le le ba latlhegetseng  ka ntlha ya  melawana ya corona.
Mkhululi Mabija, yo o leng modirigatsi, a re ba batla mafelo a bobogelo a simolole go dira.
Re batla go gore mafelo a bobogelo a dire, boitlhamedi le lefelo la mmino le lona le dire gore badirigatsi ba rona ba kgone go dira.
fela re tlhoka tshegetso ya ga MEC le porofense go re tshegetsa mo phisegelong ya rona.
Ba ntse ba sa re tseye tsia, dipuisano di tshwerwe mme di feletse fela mo moweng.
Re tlaa nna fa gofitlhelela ditlhokego tsa rona di arabiwa. Go bua Mabija.
Lefapha la Porofense la metshameko, Botsweretshi le Setso la re go na le maano a go thusana le batsweretshi.
Lefapha la Metshameko, Botsweretshi le Setso la Kapa Bokone, Conrad Fortune o re madi a bokana ka milione di le R4 di abeilwe.
Gape re mo thulaganyong ya go tlhama tirelo ya maemo a tumalano e e tla tlhagisang gore matlole a tla dirisiwa jang mme a tsamaye ka pholisi ya matlole le melao ya puso fa go le  ditshinyegelo.
Badiragatsi ba re lefapha le diega go rulaganya ditlhokego tsa bona mme le tswelela go tlhoka go duela, gajaana ga ba bone lotseno.
Setlhopha sa terama ya Bogosi jwa kwa Britain, The Crown se tseile sekgele sa kwa godimo sa terama ya thelebišene kwa moletlong wa dikabelo wa Screen Actors Guild (SAG) ka LaTshipi, fa Schitts Creek, kanelo ya lelapa le lengwe le le neng le humile le pateletsega go fudugela kwa toropong e nnye, e kailwe go na kanelo ya metlae e e gaisang.
Gillian Anderson, yo o tshamekang karolo ya Tonakgolo ya  Borithane Margaret Thatcher mo go The Crown, e, e e neng e lebagane le setlha sa sešweng  sa mathata mo lenyalo la ga Kgosana Charles le Kgosigadi Diana, o tseile sekgele sa modiragatsi wa mosadi yo o  gaisang.
Bokete ke tlhogo e aparang masego a The Crown go kopano e e makatsang jana!
Ka ntlha ya leroborobo la mogare wa corona, moletlo wa SAG wa 2021 o fokoditswe go tloga go moletlo wa dijo tsa maitseboa go ya go ura e nngwe ya tlhagiso, a latlhela metlae ka ga ka moo badiragatsi ba dirisitseng nako ya bona ka teng ka nako ya thibelomotsamao kgotsa go simolola ka dithuto tsa bokamoso.
Mo letlhakoreng la difilimi, terama ya kgotlatshekelo The Trial of the Chicago 7 le filimi ya mmino wa jazz ya Black Bottom ya ga Ma Rainey e ne e tsona bafenyi ba bagolo kwa  nngwe ya meletlo ya bofelo pele ga di Oscars.
Dikabelo tsa dikgele tsa SAG di tlhophiwa ke maloko a mokgatlho wa nakwana.
Bontsi jwa bafenyi ba SAG le batlhophiwa ba letile dikgele tsa tlotlo kwa British BAFTA mo bekeng e e latelang le Dikgele tsa Mowa o o Ikemetseng ka 22 Moranang.
Godzilla vs Kong e tsene ka maatla mo rekotong ya Box office ya leroborobo, mme e file batsamaisi ba mafelo a bobogelo kwa Hollywood tsholofelo ya gore batho jaanong ba siametse go boela kwa mafelong a difilimi morago ga ngwaga wa go lebelela difilimi mo netflix kwa gae.
Tente ya pole, go tswa Warner Bros le Legendary Entertainment, e dirile dimilione di le 32 mafelong a beke le dimilione di le $48.5 lwa ntlha mo kgololo ya malatsi a le matlhano a yona.
Nako e gorogile ya go tlhopha letlhakoreng!
Pele ga beke e, Wonder Woman 1984 e ne e na le tshimologo e kgolo ya matsatsi a mararo ka dimilione di le $16.7, a latelwa ke Tom le Jerry ka dimilione di le  $14.
Dipholo tsa Godzilla kgatlhanong le Kong di a kgatlhisa tota ka gonne filimi e teng gape go HBO Max badirisi ga ba duele sepe.
Ga go bonagale sentle gore ke batho ba le kana kang ba ba boneng filimi e.
David A. Gross, yo o tsamaisang baesekopo ya setlamo sa bogakolodi ba Forentšhaesa ya Boitapoloso ya Patlisiso, o bula thekiso ya dithikete mo bofelong jwa beke go lebilwe maemo a a boima.
Diperesente di feta 50 tsa bobogedi jwa difilimi  mo nageng ya rona di butswe, fela bontsi, bo akaretsa tse di leng kwa Toropong ya New York le Los Angeles, di ne di dira ka go fokotsa nomoro go ikamanya le melawana ya pabalesego ya leroborobo.
Fa halofo ya yona e le gore nkabo go le jang ka fa tlase ga maemo a a tlwaelegileng, mafelo a beke a tlhapile e bile a supa tlhomamo e e siameng gore filimi e tla fitlhela maatla a a tla dirang gore e sa ya gope,  a bua jalo.
Dithekiso tsa Godzilla kgatlhanong le Kong di a rotloetsa, lebokoso la difilimi la United States le gaufi go tlhomama gape morago ga go tswala ngwaga otlhe
Godzilla kgatlhanong le Kong e ne e se yona fela e ntšhwa e e ntshitsweng mo mafelong a beke e.
Ditshwantsho tsa Sony tsa filimi e e tshosang, The Unholy e dirile dimilione di ka nna $3.2  go tswa mo mafelong a le 1 850, naletsana ya maemo ka filimi ya tekanyetsokabo e nnye.
E tlhotse filimi ya tiragatso ya Universal ya Nobody mo kgatong ya boraro mo lebokosong la ofisi ya ditšhate.
Motshameko wa Nobody, o o akaretsang Bob Odenkirk jaaka rre yo o maitseo yo a lekang a fetoga go tlhokomela, e fitlhetse dimilione di le  $3 mo mafelong a beke ya bobedi a yona, go oketsa palogotlhe ya yona go dimilione di le$11.8.
Mo maemong a bone, dikadiphologolo tsa Disney, Raya le Dragon di dirile dimilione di le 2 go tswa mafelong a le 2 031.
Filimi, e gape e tshamekang mo Disney Plus ka tuelo e kana ka $30, e dirile dimilione di le $32  mo lebokosong la selegae.
Tom le Jerry e fitlhile mo maemong a a kwa godimo a botlhano, ka kgobokano ya dimilione di le $1.5 mo mafelong a beke ya borataro kwa baesekopong.
Go fitlha ga jaana, filimi e e dirile dimilione di le $39.5 mo US.
E fitlhelwa gape mo HBO Max
Moreetsa-kgetse wa Kereke ya Methodist, Mobishopomogolo Purity Malinga, a re go nna teng ga meento e e kgatlhanong le corona ke letshwao le tsholofelo mme nngwe ya dikgang tse di monate ke go bolela ka se ka Paseka.
Mobishopo Malinga o ne a neela thero ka nako ya kgaso ya Tirelo ya Paseka ya Sontaga mo go SABC 2 ka inthanete, e e neng e tshwerwe ke Khansele ya Dikereke ya Aforika Borwa (SACC) le maloko a  dikereke.
O gateletse gore moento ga o a tshwanela go nna kgethololo.
Mobishopo o rile kwa ga bontsho jo naga ya rona e lebaganeng le jona, go na le tsholofelo.
Re bone bontsho jwa bobodu, tirisodikgoka e e ikaegileng ka bong, lehuma, tlala; lenane le tswelela pele.
Jaaka batho ba paseka, ga re  latlhe tshepo; ga re latlhegelwa ke tsholofelo.
Re tsholetsa matshwao a tsholofelo jaaka re bona ka gonne Jesu o a tshela.
Re bona thotloetso mo go tsholetseng matshwao a tshepo e re e bonang.
Ke ka ntlha ya dikgang tse di monate tsa Paseka gore re tsholetsa moento jaaka letshwao la go nna le tsholofelo, re dira boipiletso jwa gore e nne teng go botlhe; ba bahumi le bahumanegi, o bolela jalo.
Motlatsa Moporesitente wa Khansele ya Dikereke ya Aforika Borwa, Moruti Frank Chikane o lebogile  badiri ba tlhokomelo ya boitekanelo ba ba beileng matshelo a bona mo kotsing  go boloka matshelo a balwetse ba khorona.
O ne a tlisitseng matlhatsi  mme a fetsa ka ditshwaelo kwa tirelong.
Badiri ba rona ba dinagamolelwane ba beile  matshelo a bona kotsing  letsatsi le letsatsi go boloka matshelo a rona.
Fela selo se le sengwe ke gore Modimo yo re dumelang go ena ke Modimo yo a tlholang a le teng ka gale le rona.
O ne a latlhelwa mo sefapanong gore rona re seke ra latlhelwa.
Jesu ke Emmanuele, ke gore Modimo o na le rona.
Modimo wa rona gape ke Modimo o itseng tsotlhe - Modimo wa dikgagamatso.
Modimo o itse mathata a rona, mme o itse gore re busetsa tsotlhe tse di re latlhegetseng.
Modimo o itse go re fodisa go tswa mo ditlhabing tsa botshelo le corona.
Modimo wa rona o maatla e bile o kgona go re boloka mme a dule le rona ka fa tlase ga maemo a a thata, go bua Chikane.
Fa a ne a bua kwa moletlong, Mokwaledi Kakaretso wa SACC, Mobishopo Malusi  Mpumlwana, o rile ngwaga o o fetileng e ne e le ngwaga wa go tlhoka thuso  kgatlhanong le mogare wa corona.
Mobishopo Mpumlwana o rile Paseka e tlisa Tshepo, go sa kgathalesege gore naga e lebagane le dikgwetlho tse di kana kang ka ntlha ya leroborobo.
Dithoriso di ye go Modimo le Rara wa rona Jesu Keresete.
Mo kutlwelobotlhokong ya gagwe e kgolo, o re neetse tsalo e ntšhwa mo  tsholofelong ya botshelo ka go tsosiwa ga Jeso Keresete mo baswing.
Ke ka Tsholofelo eo gore re be re le fa mo mosong ono.
Re tswa mo ngwageng wa masetlapelo, tlhobaelo ya poifo le tlalelo, ngwaga wa tlhakatlhakano le go tlhoka thuso kgatlhanong le leroborobo la corona.
Ka tumelo ya Labotlhano yo molemo, re ikaeletse go rola mathata mo sefapanong se keresete a bapoletsweng mo go sona.
Mo mosong ono re tla go keteka tsogo ya Morena wa rona ka tsosoloso ya tumelo le boitshepo jwa maatla a botshelo go feta loso,  a bua jalo.
Tshwenyego ka tsamaiso e e bonya ya moento.
Fa a ne a bua kwa Tirelong ya Bosigo ba Paseka, e e neng e tshwaretswe kwa kerekeng ya St Georges Cathedral, kwa Toropong ya Kapa, Mobišhopo wa Anglican Thabo Makgoba  o tlhagisitse matshwenyego ka ga mebuso ka tsamaiso e e bonya ya lenaane la meento ya corona, bogolosegolo mo bahumaneging le mo baaging ba ba kgaphetsweng kwa thoko.
Makgoba a re o na le dipelaelo ka ga gore go tla tsaya nako e le kana kang go tsamaisa meento go ralala naga.
Re itse sentle gore go na le dikgaolo tse dikgolo tsa naga ya rona mo bosenyi ba polotiki bo senyang  tsamaiso ya tlhokomelo ya boitekanelo ba setšhaba.
Go tlhabisa ditlhong go ba ba tlogetseng maokelo le ditleliniki di tlhoka batho, didiriswa le tshireletso.
Ke buisitse seo mo togamaanong ya ga jaana gore go tlaa tsaya dingwaga di le 18 go enta batho botlhe ba rona!
Re ka se letle seo go diragala, a tlaleletsa.
Go fitlha ga jaana, badiri ba tlhokomelo boitekanelo ba le 269 102 ba tlhabilwe, naga e ipaakanyetsa  kgato ya bobedi ya lenaneo le.
Sebui se rile se neelana ka  tshedimosetso mo badirising ba go fetang dimilione di le 500 tsa Facebook, go akaretsa le dinomoro tsa mogala le tshedimosetso e nngwe, mahala.
Deithabeisi e lebega e tshwana le dinomoro tsa mogala tse di kgolantsweng le Facebook, tse di ntseng di phasaladiwa go tloga ka kgwedi ya Ferikgong,  mme go nna teng ga yona go ne go begilwe ke kuranta ya tsa thekenoloji, Motherboard. Se ke go ya ka Alon Gal, mothei-mmogo wa setheo sa bonokwane jwa mo inthaneteng, Hudson rock.
Reuters e ne e sa kgone go sekaseka tshedimosetso ka bonako, e e  neetsweng ka di euro di le mmalwa ya boleng jwa sekoloto sa inthanete se se itsegeng thata sa maemo a a kwa tlase a bogodu, fela Gal o rileka Lamatlhatso  gore o tlhomamisitse bonnete jwa bonnye jwa nngwe ya tshedimosetso ka go e bapisa le dinomoro tsa mogala tsa batho bao a ba  itseng.
Babegakgang ba bangwe ba re ba tshwanetse gape go kgona go lekalekantsha dinomoro tsa mogala tse di itsegeng le dintlha mo tatlhong ya tshedimosetso.
Mo tlhagisong, Facebook e rile tshedimosetso e ne e le ya kgale mme e amana le bothata jo bo siamisitsweng  ka Phatwe ka 2019.
Maikaelelo ka Reuters go fitlhelela mmui yo a buletseng tshedimosetso e  wa tirelo ya melaetsa ya Telegram e ne ya se atlege ka bonako.
Gal o boleletse Reuters gore badirisi ba Facebook ba tshwanetse go ele tlhoko tlhotlheletso-loago e e tlhaselwang ke batho ba ka tswang  ba fitlhetse dinomoro tsa bona tsa mogala kgotsa tshedimosetso ya sephira ya bangwe mo dikgweding tse di tlang
Dikgang tsa bošeng tsa go dutla fa di begilwe ke rakgwebo wa ka fa gare.
Dipontsho tse kgolo tsa thekiso di tlhagsitse ditopo tsa bogosi tsa bogologolo tsa maEgepeta tse 22 mo mabokosong a a kgethegileng  go ralala toropo ya Cairo ka Lamatlhatso go ya legaeng le le ntšha la musiamo mo di ka  bonwang sentle ka tlotlo.
Molokoloko o tsamaisitse  dikgosi di le 18, dikgosigadi di le nne, bontsi go tswa New Kingdom, go tswa musiamong wa Egyptian bogareng jwa Sekwereng sa Cairos Tahrir go ya  musiamo wa Bosetšhaba wa tlhabologo ya Egyptian kwa Fustat,  dikilometara di ka nna  5km (dimaele di le 3) go ya  borwa-botlhaba.
Balaodi ba tswaletse ditsela go ralala Nile go tlhagisa moletlo, o o dirilweng  go tsosolosa kgatlhego  mo  kgobokanyo ya dilo tsa bogologolo fa bojanala bo eme ka ntlha ya dikganelo tse di amanang le Khorona
Jaaka ditopo tsa bogosi di  goroga kwa musiamong, o o neng wa tlhongwa ka Lamatlhatso, dikanono di thuntse dikolo di le 21 go dumedisa.
Moporesidente Abdel Fattah al-Sisi o eme fa ditopo di feta mo diroring tse di kgabisitsweng ka gauta ka mokgabiso wa maFaro.
Ditlhogo tsa baemedi ba tsa setso ba UN, UNESCO le Setlamo sa Bojanala jwa Lefatshe ba ne ba le teng kwa moletlong.
Setopo sengwe le sengwe se tsenngwe mo teng ga lebokoso le le kgethegileng le le tladitsweng naeterojene go netefatsa tshireletso, go bua moithutamarope wa kwa Egypt, Zahi Hawass.
Di ne di rwelwe mo diroring tse di diretsweng go di tlamela ka tlhomamo.
Re tlhophile Musiamo wa Tlhabologo ka gonne re batla, la ntlha, go bontsha ditopo ka mokgwa wa selegae, ka mokgwa wa go rutega, mme e seng ka go tlosa bodutu jaaka di ne di le kwa musiamong wa Egyptian, go bua Hawass.
Seopedi sa mmino wa Rap se se tumileng le modiragatsi Earl Simmons, yo o itsegeng mo balateding ba gagwe ka leina la bodiragatsi e leng  DMX kgotsa Dark Man X, o kailwe a le mo maemong a masisi ka Lamatlhatso kwa bookelong jwa New York morago ga go boga tlhaselo ya pelo e e tlisitsweng ke tlolo tiriso ya diritibatsi, go ya ka diphasalatso tsa dinaledi TMZ le Billboard.
Dikgatiso tse di begile gore Simmons, 50, yo a nang le hisetori ya tshotlo ya  diritibatsi, o sianeseditswe kwa White Plains, bookelong ba New York, morago ga go boga ka tlhaselo ya pelo kwa lelapeng la gagwe ka 11 P.M. ka Labotlhano.
Baphasalatsi ba gagwe ga ba tsibogela ka bonako go Reuters go tshwaela ka seopedi, yo o neng a itsege mo lefatsheng la mmino go tloga ka 1990.
Reuters ga e ise a netefatse  dikgang tse.
Seopedi se, se ne se tlhola se bua phatlhalatsa ka kgwetlho ya sona ya tiriso ya diritibatsi e e seng ka mo molaong mme o buile ka ga go tsena  rehepe ka 2019 morago ga tshwarwa kwa kgolegelong ya Federal ka tatofatso ya tsietso ya lekgetho.
Kgotlatshekelo ya naga ya Manhattan e fitlhetse gore o  paletswe ke go duela lekgetho la dimilione di le $1.7 ka 2000 go ya 2005, go tlosa madi magareng ga dibanka tse e leng tsa balaodi le badirimmogo.
Alebamo ya gagwe wa ntlha ka 1998 ya Its Dark and Hell is Hot e e tlhagisitsweng mo jaaka ya ntlha mo bilibotong ya papetla ya 200 kwa United States mme ya rekisa dikhopi di feta dimilione di le 5.
Mmogo le tiro ya gagwe ya mmino wa Rap, Simmons o nnile naledi mo difiliming tse di tshwanalng le terama ya bosenyi ya ngwaga wa 1998 Belly, filimi ya ngwaga wa2000, Romeo Must Die, le filimi ya bogodu ya ngwaga wa 2003, Cradle 2 the Grave.
Phuthego e e neng e le kwa tirelong ya  Labotlhano yo Molemo kwa kerekeng ya St Georges Cathedral kwa Toropong ya Kapa, kwa Kapa Bophirima, ba rile ba itumeletse gore ba  kgonne go go ya kwa kerekeng mo ngwageng wa 2021.
Ka 2020 ditirelo tsa Paseka go ralala Aforika Borwa di ne tsa phimolwa fa setšhaba se e sa bewa ka fa tlase ga maemo 5 a a gagametseng, 5 morago ga  leroborobo la khorona le ratha naga.
Ka fa tlase ga kemo e e tlhabolotsweng ya tekanyetso ya maemo 1, batho ba le 250 ba  letlelelwa go tsenela dikokoano tse di tshamekelwang mo teng ga kago mme  batho ba le 500 ba letlelelwa go tsenela dikokoano tsa kwa ntle.
Phuthego ya kereke e kokoanya ka bonnye, ka nomoro e e ka laolwang  kwa mafelong thapelo  kwa Toropong ya Kapa . batho ba ka nna 50 ba  tsenetse tirelo ya mo mosong kwa kerekeng ya St Georges Cathedral.
Ba ne ba ntsha maikutlo a bona.
Go ne go le monate mme gape go se monate.
Go ne go makatsa mo lefatsheng lotlhe le bontsi jwa ngwaga o o fetileng, re paletswe ke go ya kerekeng.
mme ka jalo e utlwagala e le  boammaaruri mme e kgethegile go kgona go nna fa gompieno, go bua yo mongwe wa phuthego
Le ke letsatsi le le kwa godimo la boikhutso go rona jaaka Bakeresete mme ke ntse ke le gopotse.
Ke ikutlwa ke le lesego thata go nna yo mongwe wa baitshepi le go gakologelwa fa dingwaga tse 2 000 tse di fetileng monna, yo o tlwaelegileng, a neetse ka botshelo jwa gagwe go lefatshe lotlhe mme le nna ke mongwe wa batho bao.
Ka jalo ke dirile maiteko mo mosong ono go tsoga le go tla ntlong ya Morena, go bua mongwe wa phuthego.
Tlhogo ya kereke ya St Georges Cathedral, Moruti Michael Weeder, o rile kereke e tla nna kelotlhoko thata fa e dira ditirelo, gore e obamele melao le ditaelo tsa Khorona  go thibela go anama ga mogare.
Moruti Weeder o rile phuthego e rotloediwa gape go rapela kwa gae.
Maikutlo a nnete ke go nna kwa gae fa o na le malwetse a mangwe; Modimo o gongwe le gongwe.
Re rile jalo mo tshimologong ya tswalelo, bogolosegolo lwa ntlha kwa kopanong ya rona ya ntlha ya Labotlhano yo molemo le ka Paseka, re rotloetsa batho ba rona, ka go tlhaloganya gore Modimo o rapelwa fa re ntse re hema, fa re ntse re tshela, fa re ntse re rata le go tlhokomela; mme se se botlhokwa thata mo tumelong.
Ga  o tlhoke kago e ntle e.
Kago e ke mpho e Modimo a re neetseng yona, a tlaleletsa.
Phuthego e kokoana kwa kerekeng ya St Georges Cathedral go tlotla paseka.
Ditirelo tsa dikereke tse di farologaneng go ralala lefatshe ka bophara di solofetswe go tswelela mo bokhutlong jwa beke jaaka Bakeresete ba keteka paseka.
Dipontsho tsa thekiso di tlaa tlhagisa ditopo di le 22 tsa bogologolo tsa kwa Egypt mo mabokosong a a kgethegileng  go ralala toropo ya Cairo ka Lamatlhatso, go ya kwa musiamong o montšhwa kwa di tlaa tlhagiswang sentle gona.
Mokoloko o tlaa tsamaisa dikgosi di le 18 le dikgosana di le nne, bontsi go tswa kwa New Kingdom, go tswa kwa musiamong wa Egypt, kwa Tahrir Square kwa Cairo go ya kwa musiamong wa bosetšhabatšhaba wa Tlhabologo wa kwa Fustat, dikilometara di ka nna 5 (dimmaele di le 3) go ya kwa borwa- botlhaba.
Balaodi ba tswalela ditsela go ralala Nile go tlhalosa moletlo, o o diretsweng go tsosolosa kgatlhego mo kgobokanyong e e nonneng ya bogologolo ya Egypt, fa bojanala bo emisitswe gotlhelele ka ntlha ya dikganelo tse di amanang le corona.
Setopo sengwe le sengwe se tla tsenngwa mo teng lebokoso le le kgethegileng le le tletseng ka naeterojene go netefatsa tshireletso, mme lebokoso le tla rwalwa ka kolotsana e e agilweng go di tshwara sentle le go di  tlamela ka tlhomamo, go bua moithutamarope wa Egyptian  Zahi Hawass.
Re tlhopha Musiamo o o tlhabologileng ka gonne re batla, la ntlha, go bontsha ditopo ka mokgwa o go tlhabologileng, ka mokgwa wa thuto, mme e seng ka go thabisa jaaka di ne le kwa Musiamong wa Egyptian, a rialo.
Moithutamarope o ribolotse ditopo mo ditlhopheng tse pedi kwa tlhakatlhakanong ya mmoshara wa tempele ya Deir Al Bahari kwa Luxor le kwa  gaufi ga Valley of the  Kings go tswa 1871.
Se segolo ke sa ga Seqenenre Tao, Kgosi ya bofelo ya Bogosi ka bo17, yo o busitseng mo ngwagakgolong wa bo16 BC mme go akanngwa gore o tlhokofetse loso la tirisodikgoka.
Dipontsho di tla akaretsa ditopo tsa Ramses II, Seti I, le Ahmose-Nefertari.
Fustat e ne e le lefelo la matlole a Egepeto ka fa tlase ga Umayyad dynasty morago ga phenyo ya Arab.
Ka go dira se jaana, ka maemo a magolo, ditopo di fitlhela tse di ba tshwanetseng, go bua Salima Ikram, mo Egyptologist kwa Yunibesiting ya kwa Amerika kwa Khairo.
Tse ke dikgosi tsa Egepeto, tse ke boFaro.
Mme ka jalo, ke tsela ya go bontsha tlotlo.
Fa ditsamaiso tsa Beke e e Boitshepo di phimolwa ka ntlha ya ditekanyetso tsa Khorona tsa kwa Spain, go tlogela setso sa meropa ya Labotlhano yo Molemo e bidiwa e nnile selo se se botlhokwa go baagi ba Calanda.
Go aparwe diaparo tse di  phepole,  ba tshameka meropa mo mebileng, fa pele ga matlo  jaaka karolo ya Rompida de la Hora.
Meropa e duma go ralala le Borwa -Botlhaba  jwa toropo ya Spanish ya baagi ba le 3 700, mme batshameki ba ne ba itse tlhoko boikatoloso jwa batho.
Beke e e Boitshepo e ne e  hutsafatsenyana ka gonne ke rata go nna le ditsala tsa me mme re tshameke meropa ya Calanda le bona
Fela re solofela gore ngwaga o o latelang se se tla feta mme  se re tlogele gore re nne mmogo, go bua  Ivan Rodriguez, 24, moletsi Moropa  le moagi wa selegae.
Morago ga tshotlego ya ngwaga o o fetileng, Santiago Villanueva, moagi o mongwe, o rile baagi ba nnile le maikutlo a a maatla go boloka setso.
Re mo kutlobotlhokong fela mowa o tswelela pele, a tlhalosa.
Molapisi go tswa Kerekeng ya Ethiopian Episcol o tlhalositse  ngwaga o o fetileng jaaka bosigogare mo matshelong a batho ba le bantsi.
O tshwantshitse leroborobo la mogare wa khoron le  lefifi le le tlileng ka bonako  la apesa letsatsi ka nako ya bofelo e Jeso a neng a le mo sefapanong.
Molapisi e ne e le mongwe wa dibui kwa Khansele ya Dikereke tsa Aforikaborwa (SACC)
Kgatiso ya tirelo ya Labotlhano yo Molemo e ne e tlhagisitswe mo SABC 2.
O rile pele Jeso a tlhokofala, go ne go na le selo se e keteng ke semowa sa bosigogare, fela jaaka ngwaga o o fetileng mo bathong ba le bantsi.
Pele ga Jesu a goelela, Rara ke baya mowa wa me mo matsogong a gago, lemoga ka moo Baebele e re bolelela gore letsatsi le ne le ntshofetse.
Go ne go bonala e kete semowa sa bosigogare se apesitse lefatshe lotlhe.
Se mo ngwageng o o fetileng mo  bathong ba le bantsi, ruri go utlwagetse go tshwana le bosigogare mo matshelong a bona.
Tatlhegelo ya ditiro, loso la ba re baratang, diphitlho ke sejo sa letsatsi bakeresete.
Mo mabakeng a le mantsi, dikotsi tsa tshotlako le tirisodikgoka kgatlhanong le basadi le bana di oketsegile thata fa Covid-19 e tsena
Gona jaanong, ke tla mo legaeng la gago go go naya lefoko la thotloetso ka tlhamalalo go tswa go Modimo.
Bosigo jo bontsho, moso o nna o o phatsimang mo letsatsing le le ntšha, go bolela Molapisi.
Khansele ya Aforika Borwa ya Dikereke (SACC) e tshwantshitse botlhoko le boitlhaolo jo bo bogileng ke batswasetlhabelo ba le bantsi ba Khorona jaaka  botlhoko le matlhabisa ditlhong a Morena Jeso a a bogileng ka nako ya bapolwa.
Mokaedi wa Kereke le Ditirelo tsa Setšhaba wa SACCS, Moruti Mzwandile Molo, o rotloetsa batho go se latlhele toulo.
Le mo matlhabisa ditlhong a Modimo a tsamaileng go ona , Modimo o gana go re latlha.
Re mo utlwile a lela a re, o ne o ntatlhela eng?
Mme mo nakong eo ya selelo, ke gakologelo mo go bao ba lelang sefatlhego se lebile fatshe fa ba lebagane le loso la bona ka ntlha ya leroborobo la Khorona, batho ba ka nna 52000, ba latlhegetswe ke matshelo a bona mo setšhabeng se mme ba latlhegetswe ke matshelo a bona ka nosi.
Fela re batla go gakolola wena jaaka leloko la lelapa la bona, gore ga ba leba seno ba le esi gonne Modimo ono o nnile le maitemogelo a bodutu jwa loso mme a lela, go reng o ntlogetse?
Re mo utlwile a lela a re ke nyorilwe.
Ka nako eo, re gakololwa ka seoposengwe sa Modimo le botlhe bao ba  sokotseng  ka mebele ya bona mme ba bo ba tlhokofala  mo ICU,  mo metšheneng ya mowa le mo mafelong otlhe ao leso le neng le fitlhelela teng.
Mo ngwageng o o fetileng, Bakeresete mo Aforika Borwa ba reteletswe ke go kokoanya  lwa ntlha go keteka Labotlhano yo Molemo ka ntlha ya go runya ga Khorona.
Mme ditirelo tsotlhe di ne di tshwerwe ka inthanete jaaka karolo ya maiteko a go thibela go anama ga mogare o o lemogilweng lwa ntlha mo nageng ka Mopitlwe 2020.
Kokoano ya ngwaga ono e tshwerwe ka fa tlase ga tlhokomel e e thata  ya tsamaiso ya pabalesego ya Khorona.
Le fa dikereke tse dingwe ba di latela le go solofetsa go tswelela go dira jalo ka nako ya beke ya Paseka, ba bangwe ba kopile go iketla ga melawana.
Moruti kwa kerekeng ya Kingdom of God International Ministries kwa Mfuleni gaufi le Khayelitsha kwa Toropong ya Kapa, Moposetola Sineko Nxesi ke mongwe wa baeteledipele ba sedumedi, yo dirang boipiletso mo go puso go oketsa kelo ya ka palo ya batho ba ba letleletsweng go tsenela dikokoano tsa sedumedi.
Nxesi a re dikereke di na le bokgoni jwa go diragatsa pabalesego e e gagametseng ya melao ya  khorona.
Re sa ntse re bula dikereke ka peresente di le 50, ka gonne ke se re leng sona.
Re batho ba ba tsamayang ka molao
Fa o e dira jalo le dikolo jaaka ba dira seo, fa o ka kgona go e dira jalo kwa diresetšhurente, o ka kgona go e dira mo meepong, goreng e seng kwa kerekeng.
Re batho ba ba boikobo, batho b aba nang le molao, re na le maatla a go dira ditiro tsotlhe, a tlhalosa.
Mobišhopo Makgoba o rotloetsa maAforika go dira meento ya Khorona.
Mobišhopo wa Anglican wa Borwa jwa Aforika, Thabo Makgoba o rile go a kgonega gore intaseteri ya khemisi mo Aforika go simolola go dira meento ya Khorona boemong jwa thekontle.
Makgoba o neetse thero ya Via Dolorosa ka nako ya Tirelo ya Labotlhano yo Molemo ya Dikereke tsa Khansele ya Aforikaborwa.
Tirelo ya kgaso e ne e tlhagisiwa go tlotla badiri ba tlhokomelo ya boitekanelo ba ba tlhokofetseng ka Khorona go tloga mo ngwageng o o fetileng.
Makgoba o a tlhalosa, A re gwetlheng intaseteri ya khemisi mo Aforikaborwa go dira meento ka borona.
Ke na le bonnete jwa gore re ka dira diritibatsi ka borona tse dintsi boemong jwa go thekontle ya tsona.
A re kgwetlheng moento wa bosetšhaba.
O ka se emisi folaga mme wa solofela gore mogare o ka se kgabaganya melelwane.
A re kgwetlheng seo ke se bitsang  jaaka moento wa tlhaolele, o o dirang ke bao ba ba tshamekang ka Modimo mme ba atlholwang bao ba tshwanetseng go sokola mme ba tlhokofala mo sefapanong sa mogare wa khorona.
Makgoba gape o ne a kopile maAforikaborwa go bua kgatlhanong le polao kwa go Tigray porofense ya Ethiopia le kwa go Cabo Delgado kwa Mozambique.
A re ntšhwafatseng le go tshepisa gore re tla bua le go buela le batho ba Cabo Delgado kwa Mozambique le batho ba Tigray kwa Ethiopia.
A re bueng ka mathata a lefatshe a loapi, ka dikgwetlho mo loaping di ama thata bao ba thusang go le gonnye mo diphetogo tse.
Ramaphosao tsenetse tirelo ya  Labotlhano yo Molemo
Go sa le gale ka Labotlhano, Moporesidente Cyril Ramaphosa o lebogile dikereke mo karolong ya tsona mo tlhophong ya go boloka matshelo ka nako ya go leroborobo.
O ne a bua ka maemo a gagwe jaaka Moporesidente wa ANC kwa Kerekeng ya Meadowlands Methodist kwa Soweto jaaka karolo ya ANC go akgola moswi moikanyi Winnie Madikizela-Mandela,
Ramaphosa o rile dikereke di tshamikile karolo e e  botlhokwa thata mo lwantsheng leroborobo le.
Go le gontsi ka ga se Ramaphosa a se buileng ka Labotlhano ka kgatiso e e fa tlase.
Go lemogiwa go ntse go oketsega go tlotlomatsa moopedi wa Maskandi, Khuzani Idlamlenze Mpungose go tswa Nkandla kwa KwaZulu-Natal.
Seopedi se setlhogo sa pina ya sona e leng Ijele se  ikgapetse sekgele sa tlotlo sa kwa godimo mo Radiong ya Ukhozi FM go pina e e itsegeng ya ngwaga mo dikgaisano tsa ngwaga o o  fetileng, gajaana o fitlhetse tlotlo go tswa kwa legaeng la gagwe.
Naledi ya mmino wa Maskandi yo o dingwaga di le Masometharo-nngwe Khuzani, jaaka a itsege, o simolotse a sena sepe go fitlhelela a tuma.
O godile a disa dikgomo jaaka basimane botlhe kwa dikgaolong tsa magae.
Khuzani o simolotse bokamoso jwa gagwe jwa mmino dingwaga di le 10 tse di fetileng mme a dira le bagaka mo mofuteng wa mmino wa Maskandi.
Gareng ga maina a magolo, ba ba thusitseng go aga talente ya gagwe, e ne e le moswi Mgqumeni, Shwi  Nomtekhala le Mtshengiseni Indidane Gcwensa.
Alebamo ya gagwe ya ntlha e e bidiwang Bahluleke Bonke, e golotswe ka 2021 mme go tloga foo o dirile dialebamo di le 10.
O fentse dikgele di le dintsi kwa moletlong wa kabo ya dikgele tsa Mmino wa Setso wa  Aforika borwa  (SATMA) le Dikgele tsa Mmino wa Aforika borwa (SAMA).
Fa a ne a amogela amogela sejana sa gagwe le katara e e kgethegileng e e abilweng ke mmasepala wa Nkandla, Mpungose a rile o ikutlwa a tlotliwa.
Ke rata go leboga mmasepala ka go ntlotlomatsa jaana.
Go supa maemo a a kwa godimo a tlotlo le fa ke le monnye jaana.
Go a rotloetsa gore ke dire ka natla gore ke kgone go thusa bao ba lekang go fitlhelela se ke setseng ke se fitlheletse.
Maskandi e ke medi ya rona ka gonne re opela ka puo ya rona.
Ratoropo ya Nkandla, Thamsanqa Ntuli, o akgola Mpungose mo kgolong y ammino wa gagwe le go baya leina la toropo ya Nkandla mo mmepeng.
Tshwetso ya mmasepala go tlotla Idlamlenze, Khuzani Mpungose e ikaegile ka ntlha ya gore ga a sa tlhole a le moopedi mo maemong a iNkandla.
O ne a itsege mo nageng yotlhe le kwa moseja.
Ke sekao se se molemo mo baopeding ba le bantsi b aba golang, go bua  Ntuli.
Mmasepala o dirisitse moletlo go abela baithuti ba le 150 dibasari.
Lebanta la letsogo la mokapotene wa Portugal, le Cristiano Ronaldo a le latlhetseng fa fatshe ka tšhakgalo  morago ga gore nno e a e nositseng e se letlelelwe kwa motshamekong wa kgwele ya dinao wa Sejana sa Lefatshe kgatlhanong le Serbia mo mafelong a beke, le setswe ke Djordje Vukicevic, modiri wa ditimamolelo.
Lebanta la letsogo le le botala jwa legodimo ka tlhaka C e tshweu, le ne la bewa mo thekisong ya dikhutsana ke  Vukicevic le badirammogo le ena go tswa kwa setheong sa batimamolelo sa Belgrades go kokoanya madi a kalafi ya ngwana wa dikgwedi di le thataro, Gavrilo Djurdjevic, yo o tswang kwa Serbia, yo o tshwerweng le bolwetse kwa mesifa ya marapo a mokwatla.
Ronaldo o ne a tenegile (mme) a latlha lebanta la letsogo, la wela gaufi le nna Vukicevic o tlhalosetsa Reuters ka Labone.
Ka Lamatlhatso, Ronaldo yo o dingwaga di le 36, yo o tshamekang setlhopha sa kgwele ya dinao sa  bagaka ba Italy ba Juventus, o  tswile ka mafega mo lebaleng mme a latlha lebanta la letsogo la mokapotene fa a ne a ganelwa go nna mofenyi wa nako mo motshamekong wa Serbia wa dino tsa 2-2.
Bontsi jwa baagi ba Serbia ba  feleletsa ba dira kokoanyo ya matlole le dithekiso tsa  setho go kgobokanya madi a kalafi ya kwa ntle fa ba sa  kgone go bona kalafi e e lekaneng kwa gae.
Vukicevic o rile setse a ipaakantse go rekisa sengwe le sengwe sa dilo tse a ka di kgobokanyang go tswa go batshemiki go thusa  batsadi ba ga Gavrilos go kgobokanya dimilione tsa di-eusro di le  2.5 (dimilione di le $2.94) go kalafi ya gagwe, fela lebanta la letsogo ke seno se se kwa godimo.
Setlhopha sotlhe se dumalane le se (lebanta la letsogo)  le tla ya go Gavrilo o monnye, a rialo.
Mo motseng wa Cumic, fela kwa ntle ga toropo ya kragujevac bogareng jwa Serbia, mmaagwe Gavrilos Nevena o rile lelapa le amogetse dikabelo tsa go lekana di-  euros di le  500 000 go fitlha ga jaana.
O okeditse ka gore, tsweletso go tswa go lebante la letsogo la ga Ronaldo e ka nna seabe se se botlhokwa thata.
Re ne re sa dumele gore batho ba bangwe ba ba sa re itseng ba ka tsaya  lebanta la letsogo, ba le rekisa mme ba thusa ngwana wa rona, a bua jalo.
Ga jaana, bareki ba batla go neela dimilione di ka nna tse thataro, ($60 042.03) ka nako ya Thekiso mo motheong wa Serbias Limundo e-Commerce
Lebanta la letsogo la mokapotene, le le ngokileng bontsi jwa dikgang mo mabanteng otlhe, le ka nna la gago fa o ka ikgolaganya le mokgatlho wa dikhutsana mme wa rek, go bua papatso.
Dingwang di le masomepedi tse di fetileng, banyalani ba Sedatšhe Gert Kasteel le Dolf Pasker ba dirile hisetori ka go nna banyalani ba ntlha  mo lefatsheng go nyalana lenyalo la semolao, la bong jo botshwanang kwa Netherlands.
Ba ne ba le magareng ga balekane ba le bane ba bong jo bo tshwanang, banna ba le bararo le mosadi a le mongwe, ba ba neng ba tlaa nyadisiwang ke  Meiyara wa kwa Amsterdam moragonyana ga bosigogagre ka Moranang 1, ka ngwaga wa 2001.
Ka Labone, ba ne ba keteka letsatsi la segopotso la dingwaga di le 20 ka ditlhopha di le dinnye kgotsa kwa magaeng ka ntlha ya melawana ya  corona ya go katologana le go thibela dikokoano tse dikgolo.
Go monate go raya batho ba bangwe ke re ke monna wa me, yo ke monna wa  me, ga rialo  Dolf, fa ba ntse ba lebeletse buka ya ditshwantsho le makwalodikgang a moletlo wa lenyalo, le le di dirileng ditlhogo lefatshe ka bophara.
Go nthusitse go ikamogela
Otlhe manyalo a bong jo bo tshwanang a falotse teko ya nako.
Mongwe wa banna, Frank  Wittebrood, o tlhokafetse ka tlhaselo ya bolwetse jwa pelo ka 2011 a le  55.
Bao ba tsereng karolo ba lebelela kwa morago ka boikgantsho go dira hisetori ya semolao.
Batho ba mpoleletse gore Netherlands e tla nna ya ntlha e bile yan aga ya bofelo (go letla nyalo ya bong jo bo tshwanang), lefatshe lotlhe le ka se go latele, go bua Henk Krol, modiramelao yo o tshegetsang molaotlhomo fa e letlelelwa kwa Palamenteng ya Dutch ka 2000.
Dinaga di ka nna 30 mo lefatsheng di latela Dutch jaaka sekai, a bolela jalo.
Bontsi jwa Dinaga tsa Yuropa, Boritane, United States, Australia, Mexico le Aforika Borwa di mo dinageng di le 29 go letlelela semmuso lenyalo la bong jo bo tshwanang go tloga ka 2001.
Ke motlotlo thata gore go a kgonegang, o bua Gert, yo pele a ka feleletsa polelo ya gagwe Dolf a tsena go e feleletsa: gore re ka tshameka karolo e nnye mo yona.
Re dirile hisetori
Go lebega e kete Daniel Craig o na le baesekopo e ntšhwa ya forentšhaese morago ga go fedisa  karolo ya gagwe  jaaka James Bond.
Craig e tla nna naledi mo difiliming tse pedi go ya go ya  2019 Knives Out Crimme Caper e e tla tlhagisiwang mo Netflix  mo kamanong ya dimilione-lone tsa US.
Netflix ka Labone, e rile e rekile ditshwanelo tsa difilimi tse pedi tse di tla tlhakanyang Craig le mokaedi Rian Johnson
Variety le Deadline Hollywood ba rile Netflix e duetse dimilione tse mo magareng ga $400 le $450 go  ditshwanelo tsa  dipoelo tse pedi, tse di tla nna selo se le  sengwe go dira filimi e e gaisang.
Netflix e ganne go tshwaela ka ga dintlha tsa matlole tsa ditumalano fela dipegelo dingwe di ne di sa nepagetse.
Knives Out, mmolai wa semaka Agatha Christie, naledi Craig jaaka mmatlisisi wa sephiri wa maemo Benoit Blanc mmogo le setlhopha sa dinaledi go akaretsa Jamie Lee Curtis, Chris Evans,Don Johnson, Ana de Armas le Christopher Plummer
filimi ya Lionsgate e na le tekanyetsokabo ya dimilione di le  $40 , mme ya tswelela go dira dimilione di le $31, Lebokoso la dimofi tsa lefatshe.
Craig, 53, e tla dira maeto a le matlhano jaaka moemedi wa sephiri wa British wa Bond in No Time To Die, e e beetsweng nako ya go goroga mo baesekopong ka Diphalane.
E ne e le motlotli wa dikgang yo gaisang.
A tlhomeletswe ka segalo se se godimo sa Sethosa, mekgwa ya sona, dingwao le setso.
Noxolo Grootboom o laela dimilione tsa babogedi ba gagwe bosigong jwa Labobedi.
Nakwana eo e ne e gakgamatsa thata ka ntlha ya fa moporesidente a ile a diegisa puo ya gagwe go setshaba go letla mogaka yo gore a laele sentle.
Grootboom ke mongwe wa badiri ba ba fetang 600 ba ba  tlogelang kgaso ya bosetšhaba.
Ka dinako tsa dingwaga tsa gagwe di le 37 kwa kgasong ya bosetšhaba, o a lwanetse go  boloka leleme la gagwe la mme.
Go tswa mo go lona go netefatsa gore tiro e re e dirileng ga e nyelele, go tswa mo go lona gore le motlotlo go le kana kang, gore lo bomang, lo motlotlo mo go kana kang go bua Tshivenda, Setswana,  Sepedi, IsiXhosa, IsiZulu, Siswati, isiNdebele, tsotlhe di mo magetleng a lona jaanong, tsotlhe di mo go lona, lo na le kgololosego yotlhe go netefatsa gore dipuo tse ga di nyelele.
Mo go ene, e ne e le ka ga boitshupo jwa go nna Moaforika.
Tona ya Taolo ya tsa Kgwebo Nkosazana Dlamini-Zuma o kopile borradipolotiki ba kwa Kapa Botlhaba go latela Winnie Madikizela-Mandela ka go baya pele bontsi jwa batho ba ba sotlegang ba ba kwa mafelong a magaeng.
O ne a bua kwa moletlong wa phetolo ya leina la Mmasepala wa Mbizana le le neng le bidiwa go kaya tlotlo go moikanyi wa African National Congress (ANC), Winnie Madikizela-Mandela.
Re tshwanetse go aga setshwantsho sa bokamoso se se ntšha go lefelo le le  mo nageng ya rona jaaka re bitsa  mmasepala ono ka ena.
Tlala, lehuma, botlhokatiro le go tlhoka tekatekano ke dingwe tse re tshwanetseng go lwana le tsona ka dikakanyo tsotlhe tsa rona mme jaaka re tlogela leina la Mmasepala wa selegae la Mbizana, re tshwanetse gape go netefatsa gore re dira ka natla go tlogela dilo tsotlhe tse di neng di le morwalo mo go bathong ba rona.
Tona ya Pusotshwaraganelo le Merero ya Setso (CoGTA), Ngk Nkosazana Dlamini Zuma o ne a tsenetse moletlo o wa semmuso wa go fetola leina la Mbizana go nna Mmasepala wa selegae wa Winnie Madikizela-Mandela.
Mmeyara wa Masepala o montšha o o tswang go kaiwa ka leina le le ntšha la Winnie Madikizela-Mandela, Daniswa  Mafumbatha o rile, go na le mananeo a rulagantsweng go netefatsa gore batho ba lefelo le ba ungwa sengwe  go tswa mo segakeng sa tokologo.
Mafumbatha o dumela gore go fetola leina la mmasepala go tla ngokela babeeletsi go feta.
Winnie Madikizela-Mandela o ne a le mogaka wa boditšhabatšhaba jaanong go reela mmasepala ka leina la gagwe go tlile go dira gore tlhabololo ya rona e gole ka bonako, mme gape re bua ka boswa jwa Mme Winnie.
Batho ba tla goroga go bona sefikantswe,  e bile go na le mananeo a a ka rulagantsweng teng.
Moitseanape wa malwetse a a tshelanang kwa Bookelong jwa Frere kwa Kapa Botlhaba, Ngk David Stead,  o tlhagisitse matshwenyego a gore tsweletso ya go nwa notagi kwa mafelong ka nako ya maikhutso a paseka a beke e telele a ka oketsa  ditshwaetso  tsa Khorona mo dibekeng tse di tlang.
Bosigo jo bo fetileng  Moporesidente Cyril Ramaphosa  o dirile kitsiso ya gore thekiso ya nnotagi mo mafelo a kwa ntle e ileditsweng go tswa ka Labotlhano ono go fitlha Mosupologo o o latelang fela nnotagi e sa ntse e tla rekisiwa ka fa diresetšhurente le dibara
O tlogetse palo ya dikokoano le dikokoano tsa sedumedi mme seo ke kotsi e kgolo
Fela fa e le gore ba latela dikgato, ke akanya gore seo  ke selo se se botlhokwa.
Ka jalo e boela morago mo bathong gore ba tsaye maikarabelo, baeteledipele ba kereke ba latelang ditaelo.
Stead o tlaleletsa ka gore: Ke tshwenyegile ka Thekiso ya nnotagi kwa mafelong a go nna.
Go tswa ponong ya bookelong, ga go na pelaelo ya gore fa batho ba nwa ga ba [ba]  kgone go katologana.
Ba tlhobola dithibanko le molomo tsa bona
Diphapo le dišebini e ka nna mafelo a go katologana go diriwang go le gonnye.
Re tshwenyegile gore go na le kgonagalo ya gore nnotagi e tla bo e nwewa  bonolo fela ka nako ya Paseka mme re tla bona palo ya Khorona e oketsega morago ga dibeke di le mmalwa.  
Moporesidente Cyril Ramaphosa o lebogile mogaka wa mmega dikgang Noxolo Grootboom, yo o neng a buisa dikgang la bofelo mo maitseboeng a Labobedi morago ga dingwaga di le 37.
Le gale, ofisi ya Moporesidente e buseditse puo ya setšhaba ya Moporesidente morago mo go kiletso ya bofelo jwa beke ya Paseka ka ga Khorona ka seripa sa ura e le nngwe go letla maAforika Borwa go bogela Grootboom  a dire se a se dirang go gaisa la bofelo.
Ramaphosa a re mmega dikgang yo o ne a dira tirelo e ntle mo setšhabeng.
Ke rata go akgola Mohumagatsana Grootboom jaaka mmegadikgang yo o gaisang yo nako yotlhe ya gagwe ya dingwaga di le 37 a dira tirelo  e e kwa godimo a tlisa meletlo ya hisetori ya rona ya mo nageng le go ralala lefatshe lotlhe mo diphaposing tsa rona.
Re rata gape go leboga Mohumagatsana Grootboom sentle le go leboga tirelo ya gagwe ya dingwaga di le dintsi, a tlaleletsa.
Go ne go buiwa ka Grootboom mo mafaratlhatlheng le  MaAforika Borwa a mantsi a mo lakaletsa masego mo go roleng tiro ga gawe.
Badirammogo ba gagwe ba  laetse sentle segaka sa mmegi dikgang yo o neng a  itsege thata ka polelo ya go tswala, ke le rata lotlhe kwa magaeng
Tsamaiso e ntle go Kgosigadi.
Akanya ka letsatsi le le lengwe o tlhalosetsa bana ba gago: ka letsatsi le le lengwe, , moporesidente wa nako eo o ne a batla go bua le Mzansi, fela o ne a diegisa nako ya puo gore nkoko wa gago, Kgosigadi ya bobegakgang, a ka bega dikgang tsa telebishene lwa bofelo mo kgasong ya bosetshaba.
O mogaka.
Ga se gore o dirile ka fa morago ga khamera go feta dingwaga tse 30, gape ke pelo ya gago e ntle.
Itumelele go rola tiro ga gago, mme a setšhaba se sa go letlelele go rola tiro. Redi Tlhabi, Mopitlwe 30, 2021
 lentswe le le gomotsang le ka dinako tse boima.
Ke a leboga Mme Noxolo Grootboom.
O dirile go tlala seatla.
Itumelele go rola tiro ga gao. O dirile ka natla.
Lekgarebe la ntlha la US Jill Biden o fitlhela buka ya kwalotshelo ya metlae ya gagwe ya ntlha, a latela  basadi ba tshwana le moporesitente wa Vice Kamala Harris, moitlami Mme Theresa le naledi ya naga Dolly Parton mo tlhatlhamong ya buka ya Metlae ya Basadi ba Maatla ya TidalWave
Morutabana wa kholeji ya setšhaba yo o dingwaga di le 69 gape e le mokwadi o tla nna setlhogo sa buka ya ditsebe di le 22 ya basadi ba dinatla: Jill Biden, e e tlaa gololwang ka kgatiso le mo maratlhatlheng ka la  7 Moranang .
Buka ya mebala e e nyalelanang le yona e tlaa gololwa.
Biden, yo a neng a tshegetsa masika a sesole, dikholeji tsa baagi le thuto ya basadi, ke tlhatlhamo ya tlaleletso ya bofelo kwalotshelo ya metlae, e e diretsweng go akgola basadi.
Ditlhogo tsa kwa morago di akaretsa gape lekgarebe la ntlha la maloba Michelle Obama, seopedi Cher le modiragatsi  Betty White.
Re dumela gore go botlhokwa gore babuisi ba nne le seabe sa sekao se se molemo se se rotloetsang, go ithuta ka ga batho ba ba sa tlwaelegang ba ba fentseng  dikgwetlho go dira pharologano mo lefatsheng, TidalWave o buile mo setatamenteng.
Menachem Rosensaft, morwa wa bafalodi ba matlhotlhapelo ba babedi o a nnileng mmueledi yo o itsegeng boditšhabatšhaba ka go nyaolwa ga batho , o tshetse botshelo jwa gagwe jo bontsi a leka go kopana le masetlapelo a a fetileng le tumelo ya  Bajuta.
Rosensaft o belegwe ka ngwaga wa 1948 kwa dikampeng tsa dintlo tsa sesole tsa batho ba ba tlositsweng, go akaretsa le bafalodi ba ba tshwanang le mmagwe wa kwa kampeng e e gaufi ya Bergen-Belsen Nazi.
Rraagwe o tshetse mo dikampeng tse tlhano, go akaretsa le Auschwitz le Bergen-Belsen.
Batshwarwa ba ka nna 50 000 ka palo ba tlhokafaletse kwa Bergen-Belsen, magareng ga bona ke Anne Frank.
Fa sesole sa kwa Britain se se ne golola kampa ka ngwaga wa 1945, ba fitlhetse bafalodi ba ka nna 60 000, fela  ba ka nnang 14 000 ba tlhokafatse mo dikgweding di le pedi ka ntlha ya malwetse le tlhokego ya dikotla.
Rosensaft, wa Moamerika, o sekametse go poko go tlhagisa ka temana e seng fela mo Matlhotlhapelo fela gape le maiteko a a tswang mo dipolaong, jaaka kwa Bosnia le Rwanda, gape le go itebaganya le kgethololo ya mmala le go itshokela.
Re a itse gore go na le kgatelelo ya neo-Nazi, go na le kgatelelo ya basweu mo dikarolong tsotlhe tsa lefatshe, ke mang, fa go letleletswe, o tla dirang ditiro tse maswe, bosenyi kgatlhanong le batho, polao kgatlhanong le bangwe, Rosensaft o rile jalo mo kgatisong ya  ditherisano go tswa kwa legaeng la gagwe kwa New Jersey.
Mme ba bangwe e ka nna MaJuta, MaRoma, maMoseleme, e ka nna batswakwa le setšhaba sa LGBTQ  rotlhe re tshwanetse go nna kelotlhoko.
Buka ya gagwe ya temana, maboko a a tshotsweng mo Bergen-Belsen, e phasaladitsweng ka Moranang ke Dibuka tsa Kelsay go tsamaisana le Yom Hashoah, Letsatsi la Bajuta go gopola batswasetlhabelo ba matlhotlhapelo ka Moranang 9 mme segopotso sa kgololosego ya Bergen-Belsen ka Moranang 15, 1945.
Rosensaft, yo a etetseng Bergen-Belsen makgetlho a a fetang 25, o lwana mo mabokong a mangwe a le 82 le se a se bitsang dipoko tsa ba ba ka se tlogeleng mafelo ao ba bolaetsweng go ona
Ke leka go tlhaloganya ka fa tlhogong ya me ke eng se se ba diragaletseng, ba dira eng,  go diragala eng ka lefatshe leo ba le dutseng  ka gonne ga ba na mabitla, a rialo.
Mabitla a bona ke legodimo
O kwala ka mosireletsi yo o segang sentle ditedu a ntse a sumasuma Mozart fa ba tlhopha yo o tla tshelang le yo o tla bolawang morago ba feleletse tiro ya bona ka monyenyo o o bodutu pele ga dijo tsa bosigo.
Bana ba latela maboko a mantsi, o rotloeditswe ke abuti-ka-motsadi Benjamin, yo ka dingwaga di le tlhano le halofo  o ne a bolawa mmogo le rraagwe le bagolo mo go gorogeng kwa Auschwitz ka 1943.
Fa basireletsi  aba kgoromeletsa kwa diphaposing tsa gase, Benjamin o ne a botsa  mmaagwe gore a ba tlile go tshela kgotsa go swa.
Ga a ka a mo araba.
Benjamin nkabe a le dingwaga di le 83 gompieno
Fa mmagwe Rosensafts a tlhokafala ka ngwaga wa 1997, o ne a lemoga gore ke lefelo le le nngwe fela le Benjamin o tlaa tshelang go lona, ke ka fa gare gagwe.
Ke bona sefatlhego sa gagwe, ke leka go akanya lentswe la gagwe, ke leka go akanya kutlobotlhoko ya gagwe, le letshogo, mme selo se le sengwe se ke se itseng  ke gore fa ke sa mo gopole o tla nyelela,  go bua Rosensaft.
O rile a re o kwala ka ga bana ba ba bolailweng ka fa Holocaust go ba neela tekanyetso ya bosasweng.
MoJuta yo o ineetseng mo bodumeding, Botsalano jwa ga Rosensaft le Modimo bo ne bo raraane.
Leboko le le lengwe, Pesalome 13, Post-Auschwitz, o simolola ka go bolelela Modimo:
O fitlhile sefatlhego sa gago, wa itlhokomolosa lefatshe fa dikgabo tsa tse tukang mo nameng di tlhasela loapi mme o feleletsa ka go mmolelela gore:.
Go setse go le thari thata.
Modiri wa ditlhako wa atleletiki Nike Inc ka Mosupologo o sugile setlamo se se leng kwa New York se se dirang ditlhako tsa Satan se latofatswa ka go nna le lerothodi la madi a motho jaaka jaaka karolo ya tirisanommogo le Repar ya  Old Road Lil Nas X
Nike e rile mo kgetsing ya semolao, setlamo sa MSCHF Product Studio Inc,  se kgoreleditse le go utswa letshwaokgwebo la ditlhako dingwe tsa bona, tse di simolotseng go rekisiwa mo inthaneteng ka Mosupologo.
Ditlhako tseo di kwadilwe Nike Air Max 97, ke ditlhako tse di dirilweng ka enke e khibidu, le lerothodi le le lengwe la madi a batho mo seretheng,  go ya ka webosaete e e neng e tlhalosa dipara di le 660 tsa ditlhako tse di lekanyeditsweng tse.
Tona ya Metshameko, Botsweretshi le Setso, Nathi Mthethwa a re dimilione tsa diranta di le 300, tse di neng di tshwanetse go thusa go tshegetsa intaseteri ya boitlhamedi jaaka karolo ya lenaneo la go itemogela la thapo, ga e a latlhega mme e ne e dirisitswe mo bamakeng a le mantsi.
A re Lefapha le tla dira dipatlisiso tsa forensiki go rarabolola ntlha e.
Mthethwa a re, Dikhansele tsa Khuduthamaga ya Bosetšhaba ya khansele ya Botsweretshi, Rosemary Mangope , le Kgosi wa tsa ditšhelete, Clifton Changfoot, ba sekegilwe mabapi le kgang e.
Se ke morago ga gore ba retelelwe ke go tlhalosetsa khansele ka tsamaiso e e sokameng ya matlole.
Mugen Train o amogetse madi a a kanang ka dimilione di le 15.9 go tswa kwa mafelong a a farologaneng a le 598 1.
Palo eo, e kwa tlase ga diphopholetso tse di tshitshintseng gore filimi eno e ka fitlhelela dimilione tsa didolara di le 19.5 mo mafelong a beke, le fa go ntse jalo, ke dipalo tse di kgatlhisang.
Filimi e e kgatlhang ya Anime, go tswa ka Funimation & Aniplex, e ntse e le yona e kgolo thata mo mebarakeng ya boditšhabatšhaba e e tshwanang le Japan, kwa e tsewang teng jaaka filimi ya maemo a a kwa godimo ka dimilione di le 365 tsa didolara.
Ka kakaretso, Demon Slayer e fetile dimilione di le 400 tsa dilolara.
Basekaseki ba Box Office ba rotloeditswe ke Mortal Kombat le Demon Slayer, segolobogolo ka gore ke 50% fela ya dibaesekopo tse di butsweng mo nageng ya rona.
Multiplexes e kgonneng go amogela gape bareki ba yona, e ntse le lekanya palo ya batho go ya ka dikaelo tsa puso.
Fa re dira sekao ka Los Angeles, go raya gore 50% kgotsa batho ba le 200.
Kwa New York, mafelo a dibaesekopo a tlaa kgona go dira ka palo ya batho ya diperesente di le 33 bokgoni go simolola ka Mosupologo.
Mafelo a a beke, ke kgatoe nngwe e e siameng thata, go bua David A. Gross yo e leng motsamaisi wa lefelo la go batla kitso ka difilimi, FranchiseRe.
Go ya kwa dibaesekopong go tshwanetse go simolola go boela kwa tlwaelong kwa tshimologong ya kgwedi ya Seetebosigo.
Kwa moseja, Mortal Kombat e kgobokantse dimilione di le 6.3 tsa didolara go tswa kwa dinageng di sele, seo se isa palogotlhe ya yona ya boditšhabatšhaba, go dimilione di le 27.6 tsa didolara.
Filimi  e e dirilweng ke New line cinemas e, ka dimilione tsa didolara di le 55 fela, e setse e dirile letseno la dimilione di le 50 tsa didolara mo lefatsheng ka bophara, go fitlha gompieno.
Gareng ga tse dingwe tse di golotsweng, Godzilla vs Kong e iphitlhetse e le mo maemong a boraro ka dimilione di le 4.2 tsa didolara go tswa ka mafelong a le 2 856 mafelo.
Morago ga dibeke tse nne kwa bobogelong jwa dibaesekopo, The Warner Bros le Legendary Monster di fitlheletse dimilione di le 86.5 tsa didolara.
Filimi e e tlaa nnang teng mo HBO Max go fitlhelela  ka mafelo a kgwedi ya Moranang, e setse e fetile dimilione di le 400 tsa didolara kwa Box Office ya lefatshe ka bophara.
Ka dithekiso tse tsa ditekethe, e fetile filimi ya ga Christoper Nolan (dimilione  di le $363) jaaka filimi ya kwa Hollywood e e dirileng madi a le mantsi fa e sale ka tshimologo ya leroborobo.
Go a bonala gore Godzilla vs Kong e tsoseletsa go ya kwa dibaesekopong gongwe le gongwe le gore babogedi ba le bantsi ba setse ba le malala a laotswe go boela kwa bobogelong jwa dibaesekopo, kwa go bolokesegileng gona, ka nako e e bolokesegileng, go ya go bogela filimi e e tlhagelelang mo sekerining se segolo jaaka e, go bua Jeff Goldstein, moporesitente wa kwa Warner Bros.
Moletlo wa kabo ya dikgele wa Akatemi, o o diegisitsweng ke leroborobo, o tlaa diragala kwa seteišheneng sa terena kwa Los Angeles ka Sontaga, kwa go se e ka nnang bosigo jwa motsi wa hisetori, jo bo tletseng dikgagamatso, e seng fela go bafenyi, mme le moletlo ka boone.
Re batla fela yotlhe, tshwanelo ya go bega ka heke e le tse di farologaneng, o rile Steven soderbergh, nngwe ya badiri-ka-ene bantshakuno.
Go lebega fa bafenyi ba le mmalwa ba le ka fa tlase ga molao wa kiletso mesepele morago ga setlha sa mekgele se se neng se atolositswe, fela Nomadland, lenaneo la tshedimosetso le le ka ga baagi ba Amerika ba ba tsayang maeto mme ba nna mo di koloing, la ga Chloe Zhaos, yo o bonetsweng kwa China, le bonwa jaaka mofenyi jaaka le ikgapetse sekgele sa setshwantsho se se gaisang.
Bafenyi ba tlhophiwa ka tlhopho ya sephiri ke maloko a le 9 000 a Akatemi ya Motion Picture Arts and Sciences.
Ka moono o o reng “tlisa lorato la gago la filimi” bantshakuno ba re  Sontaga e tlaa nna letsatsi le ka lona ba tlaa rotloetsang batho go boela kwa bobogelong jwa difilimi morago ga go tswalelwa sebaka ka ntlha ya Coronavirus, le gore ba iponele le go ikutlwela filimi.
E leka go tshwana le filimi, ntle fela le gore di Oscar, ke lenaneo la thelebišhene, le le ka ga difilimi.
Ka jalo, ke tota ke batla go itse ka ga seo, go bua Hammond.
Diopedi tse dišwa tsa kwa Durban di kopane go tla go tshwara moletlo wa go diragatsa mo pepeneng jaaka karolo ya porojeke ya bataki ba ba ikemetseng, ba ba diragatsang mo mebileng.
Letsholo leno le tlamela ka tsela ya go itshedisa go diopedi tse di ntseng di thatafalelwa ke go itshedisa ka nako ya leroborobo la covid-19.
Motsweretshi Sandy B, o dirisa mafaratlhatlha go tshwara meletlo ya gagwe ya setshwantshokgopolo, a re se, se mo file tšhono ya go gogela babogedi lefatshe ka bophara.
Fela o hutsafatswa ke ka mokgwa o thuso ya matlole ya COVID-19, ya go thusa batswerentshi ba ba nang le dikgwetlho, e tsamaisiwang ka yona
Jaaka ke bua le wena jaana, ke tlelwa ke bohutsana.
Ga go monate ka gore o ema fa pele ga babogedi ba le bantsi golo gongwe kwa moseja, o bue dilo tsotlhe tse di monate, mme tsela e re tshwarwang ka yona re le batswerentshi ba Aforikaborwa, ga e monate.
Re ikagetse diporofaele tsa rona, ka dinako tse dingwe, kwa ntle ga go tsenya puso ka fa tlase ga kgatelelo.
Le fa go phasaladiwa matlole a, o makadiwa ke gore batho ba ba fiwang matlole a, ke ba santseng la ba le bašwa mo intasetering, gongwe ba na le ngwaga e le nngwe kgotsa di le 2.
Kgotsa ditlamo tse dišwa, jalo le jalo.
Mokaedi waDenis Hurley, Raymond Perrier, a re mmino o na seabe se se maatla thata mo go kopanyeng batho go tswa mo mefameng yotlhe ya botshelo.
Ke akanya gore go botlhokwa thata mo Aforikaborwa gompieno go kopanya baagi botlhe ba naga, gore ba kgone go kopanela mo lefelong le le lengwe le go abelana maitemogelo a bona.
Letsatsi la Kgololosego le atumetse, mme re gakologelwa nako e le e e monate ka 1994. Mefuta yotlhe ya MaAforikaborwa e kopane go ya go tlhopha, mme ka tsela e e tshwanang le eo, mmino o kopanya batho.
Mme gape re tshwanetse go gakologelwa gore ka nako e e bosula e ya COVID, diopedi le batswerentshi ke bangwe ba batho ba ntseng ba sa kgone go itshedisa.
Ka jalo, go ba naya tšhono ya go itshedisa, ya gore ba kgone go diragatsa botaki jwa bona le gona go botlhokwa thata.
Batswerentshi ba ntshitse dilelo tsa bona morago ga gore ba nne le kgwetlho ya go fitlhelela letlole la thuso la COVID-19, Ngaka Sipho Sithole.
Ka segopotso sa dikhuduego tsa kwa Soweto, Jerry Pooe yo e leng montshakuno wa tsa dibaesekopo le mokaedi wa mmino Mondli Ngcobo, ba lenaneo la “1976 The Musical”.
Seno e tla nna karolo ya ya go keteka ngwaga wa bo 45, wa segopotso sa di 16 tsa Seetebosigo.
Badiragatsi ba ba kwa pele ba akaretsa Dawn King, Baby Cele, Khaya Dladla le Wiseman Mncube.
Setlamo sa ntshokuno ya bobogelo se dirile taletso ya ditekokutlwelelo.
Tsona di tlaa tshwarwa ka Mosupologo kwa sekolong  sa Mmino sa kwa Durban.
Jerry Pooe, yo e leng Mokaedi wa “1976 The Musical”, a re, e tlile go farogalogana le tse dingwe ka ntlha ya gore re tlile go dira dilo ka tsela la sešweng.
Yona e tlaa diragala mo nakong e, mme re lebile kwa morago ditaragalo tsa 1976. E tlile go nna le dibidio le ditshwantsho tse di ntsi. Ditshwantso tse di ntsintsi fela.
Ka jalo yona e tlile go nna ntshokuno e kgolo, ka tshegetso ya bobegakgang mo go yona.
Jerry Pooe o bua ka ntshokuno ya bobogelo.
Ke ngwaga wa go bona dilo le dintsi lwantlha kwa di Oscars tsa ngwaga o, moletlo wa bo 93 wa dikgele tsa Akatemi wa phitlhelelo e e kwa godimo mo filiming.
Se se latelang ke lenaane la ba ba nnileng le phitlhelelo e kgolo mo ngwageng ono.
Bafenyi ba tlaa begwa kwa moletlong wa kwa Los Angeles ka Sontaga.
Mosadi wa ntlha wa MoAsia le mosadi wa ntlha wa mmala go tlhophiwa jaaka Mokaedi yo o gaisang (Nomadland ).
Mosadi wa ntlha go tlhophiwa jaaka mokaedi wa wa filimi ya gagwe ya ntlha (Promising Young Woman)
Se ke lokgetlho lwa ntlha basadi ba babedi ba tlhophiwa mo karolong ya go kaela mo ngwageng o le mongwe.
Basadi ba bone rekoto  ya ditlhopho di le 76 go ralala dikarolo tsotlhe.
Momoseleme wa ntlha go tlhopiwa mo karolong ya modiragatsi yo o gaisang (Sound of Metal)
Mahershala Ali e ne e le modiragatsi wa ntlha go fenya mo dikarolong tsa gagwe ya go ema nokeng mo Moonlight (2016) le Green Book (2018).
E ne e le tlhopho ya ntlha ya ga Boseman ya di Oscar, yo o tlhokafetseng ka ntlha ya kankere ka Phatwe 2020, pele ga kgololo ya filimi ya gagwe ya bofelo (Black Bottom ya ga Ma Rainey).
Judas and the Black Messiah: Tlhopho ya ntlha ya Setswhantsho se se gaisitseng se se dirilweng ke setlhopha ba bantshakono ba batho bantsho
Modiragatsi wa ntlha wa moKorea go fitlhela tlhopho ya di Oscar (Minari).
Modiragatsi wa ntlha wa MoAsia wa kwa Amerika go bona tlhopho ya modiragatsi yo o gaisang (Minari).
Tlhopho ya gagwe ya bone, e baya Davis mo maemong a go nna modiragatsi wa mosadi yo o tlhophilweng go ba feta botlhe mo hisetoring ya di Oscar.
O kile a fenya gangwe.
Ka dingwaga di le 83, Hopkins ke modiragatsi yo o tsofetseng go ba feta yo o tlhophilweng go nna modiragatsi yo o gaisang.
Tlhopho ya ntlha ya naga ya Bokone jwa Aforika (The Man Who Sold His Skin).
Tlhopho ya ntlha ya Romania (e e kopanetsweng), e e gaisanang mo karolong ya filimi ya  boditšhabatšhaba le mo karolong ya lenaneo la tshedimosetso le le gaisang.
Modiragatsi wa ntlha wa kwa Bulgaria go tlhophelwa Oscar (Borat Subsequent Moviefilm ).
Rekoto: Ba le robonngwe ba badiragatsi ba le 20 ba ba tlhophilweng ke batho ba mmala: Andra Day, Chadwick Boseman, Leslie Odom Jr., LaKeith Stanfield, Riz Ahmed, Daniel Kaluuya, Viola Davis, Steven Yeun, Youn Yuh-jung
Moletlo wa dikgele tsa akatemi e tla tshwarwa ka la 25 Motsheganong kwa seteišeneng sa Union kwa toropong ya Los Angeles lwa ntlha, gammogo le kwa bobogelong jwa Dolby kwa Hollywood.
Modiragatsi wa mmino wa Rap, Earl Simmons, yo o neng a itsege ka la DMX kgotsa Dark Man X, o tlaa hutsafalewa ke baetleetsi ba gagwe lefatshe ka bophara mo moletlong yo o tlaa tshwarelwang kwa Barclays Centre kwa Brooklyn ka Lamatlhatso.
Simmons wa dingwaga di le 50, o tlhokafetse ka la 9 Moranang morago ga go tlhaselwa ke bolwetse jwa pelo beke pele ga foo. Ba le bantsi ba metswedi ya dikgang ba setse ba e golagantse le tiriso e e botlhwaswa ya diritibatsi
Setšhaba ga se kitla go letlelelwa go tsena kwa segopotsong se se tlaa tshwarelwang kwa Barclays Center mme ba tlaa letlelelwa go bogela mo mafaratlhatlheng mo akhaontong ya DMX ya YouTube ka ura ya 4 motshegare ET (2000 GMT).
Moletlo wa bobedi o tlaa phasalatswa ka tlhamalalo mo BET ka Sontanga ka 2:30 motshegare ET (1830 GMT) go tswa kwa kerekeng e leina la yona le sa rebolwang kwa lefelong la New York City.
Dipina tsa gagwe tse di neng di tumile thata di akaretsa Party Up (Up in Here) and X Gon Give It to Ya.
Tiro ya monna yo o neng a tswa kwa The Yonkers kwa New York yo, e ne e dikaganyeditswe ke mathata a semolao, nako e a neng a e dula kwa kgolegelong le bokgoba jwa ba diritibatsi jo bo neng bo itsege thata.
Ba lelapa la seopedi se, mo tlhagisong ya makasine wa People’s magazine, le kaile fa a tlhokafaletse kwa bookelong jwa White’s Plain kwa New York, a na le ba lelapa mo letlhakore la gagwe.
Baetleetsi ba gagwe ba ne bakgobokana matsatsi pele ga loso lwa gagwe, go tshwara thapelo kwa ntle ga bookelo jwa kwa New York, kwa go neng go begilwe fa mo botshelo jwa bo ne bo tshegeditswe ke metšhine gona.
Tiro ya gagwe ya mmino wa RAP e simolotse e kgatlhisa fa album wa gagwe ya ntlha ka 1998 e e neng e bidiwa “Its Dark and Hell is Hot” e ne e tlhageletse mo maemong a ntlha mo chateng ya dipina di le 200 kwa United States.
E rekisitse dikhopi tse di fetang dimilione di le 5 ka palo.
Mmogo le go hutsafalelwa ke baetleetsi ba gagwe lefatshe ka bophara, loso lwa gagwe lo bakile thologelo ya melaetsa e le mentsi ya matshediso go tswa kwa dinaleding tse di tshwanang le seopedi sa mmino wa Rap, Chance, yo o rileng mo mmedieng wa botsalano “Robala kwa legodimong DMX”
Badiri ba tlhokomelo ya boitekanelo ba tsere nako go tswa mo tirong ya bona e e boima go ya go ikhutsisa ditshika tsa bona tsa tlhaloganyo kwa Durban gompieno.
Ba ne ba tsaya karolo mo kgaisanong ya thomamente ya kwa bookelong.
Ka fa tlase ga ga moono o o reng “Go tlhokomela batlhokomedi”, baoki le dingaka go tswa kwa maokelong a le 10 a setšhaba le a poraefete ba ne ba tshameka metshameko e e tshwanang le motshameko wa kgwele ya dinao le bolotloa.
Badiri ba tlhokomelo ya boitekanelo ba ba fetang 700 ka palo, ba tlhokafetse ka ntlha ya malwetse a a marara a a amanang le COVID-19 go tloga ka Moranang mo ngwageng o o fetileng.
Re solofela go ba kopanya go nna setlhopha se le sengwe. Re ba bone ka nako ya COVID-19 gore ba ne ba dira mmogo, go boloka matshelo a rona.
Bangwe ba latlhegetswe ke matshelo a bona ka nako e.
Re batla go bontsha ditebogo tsa rona go bona ka ditiro tse ba di dirileng, go bua  Samukelisiwe Mnguni, mongwe wa barulaganyi ba thonamente ya metshameko ya Medi-Splash.
Puso jaanong e simolotse go kwadisa bagodi le ba ba nang le malwetse a mangwe gore ba bone mokento Wa COVID-19.
Badiri ba tlhokomelo ba tla pele mme ka lekhubu la boraro le le tlang, dingaka di a re, go mo diatleng tsa setšhaba go le diegisa kgotsa go thibela kanamo ka go latela melao yotlhe ya COVID-19.
Ga re itse gore a re tla bona lekhubu la boraro kgotsa nnyaa. Ka kutlwelobotlhoko ya Modimo, re solofela gore ga le kitla le nna teng.
Tsotlhe di ikaegile mo go nna le wena, gore re dira eng go sireletsa setšhaba kgatlhanong le lekhubu la boraro, go bua Ngaka Stephen Simango.
Badiri ba tlhokomelo ya boitekanelo ba abelane ka maitemogelo a bona a go dira ka nako ya leroborobo.
E ne e le maemo a a seng bonolo mo go rona ka gonne ke selo se re se nang maitemogelo a sona, mme ka kutlwelobotlhoko ya Modimo, re kgonne go ba fa tlhokomelo e ntle (balwetse).
Ga e se fela ka ga tlhokomelo e ntle e re e fang balwetse ba rona, re ntse re na le bona, re ba tshwere ka diatla gonne re tshwana le ba lelapa mo go bona mme re ba tlamela ka ditlhokego tsa bona, go bua Thozama Lwana, mooki.
Ramelemo, Sphamandla o a tlaleletsa: E nnile ngwaga o o boima thata segologolo ka ntlha ya COVID-19 ka jalo se ke tšhono ya gore re kopane le ditsala tsa kgale ba losika gonne re ba tshwara fela jaaka ba losika.
Ka jalo go a itumedisa go nna kwa ntle, go tshameka le go lokologa gape.
Batsayakarolo ba ne ba newa dikabelo tsa ditiro tsa bona tse ba di direlang baagi.
Tiragatso ya mmeyara wa maloba wa kwa New York mo filiming ya Borat, e ne a kaiwa e le nngwe ya ditiragatso tse di sa kgatlhiseng ke batlhophi ba moputso wa ngwaga le ngwaga wa Razzie ka Lamatlhatso.
Di Razzie, kgotsa meputso ya Golden Raspberry, e tlhamilwe ka ngwaga wa 1980 mme di dira jaaka pheko kwa moletlong wa manobonobo wa di Oscar kwa Hollywood, o o tlaa diragalang ka Sontaga.
Giuliani o ne a kaiwa e le modiragatsi yo o tshegetsang yo o sa kgatlhiseng mo tlhagelelong ya gagwe ya nakwana mo lenaneong la tshedimosetso la Borat la ga Sacha Baron Cohen.
Meyara wa maloba o ne a gatisiwa kwa ntle ga kitso ya gagwe kwa phaposing ya kwa hoteleng le modiragatsi yo o neng a itirile mmegadikgang.
Giuliani o rile ga go na sepe se se sa siamang se se diragetseng.
Bopaki jo bo tletseng, filimi ya ga Mike Lindell e e bidiwang “My pillow’ e tlhophilwe go nna setshwantsho sa ngwaga se se maswe go di feta tshotlhe.
Filimi e, e tlhagisitse ditletlebo tsa tsietso kwa ditlhophong tsa moporeditente ka ngwaga wa 2020.
Lindell, motshegetsi wa moporesidente wa maloba Donald trump, le ena o ne kaiwa e le modiragatsi yo o se nang bokgoni.
Mmino, filimi e e tsamaisiwang ke Sia ka ga mosetsana yo monnye yo o nang le bolwetse jwa autism, e fentse di Razzie di le dintsi ka kakaretso, tse tharo di akaretsa ya modiragatsi yo o se nang bokgoni ya ga Kate Hudson.
Bafenyi ba di Razzie ba ne ba tlhopilwe ke ditokololo di le 1 097 go tswa kwa dinageng tse di fetang tse pedi.
Ditokololo di ikwadisa mo inthaneteng mme di duela madi a botokololo a a kanang ka dilolara di le 40.
Toropo ya Tshwane ya re e batla go tsaya taolo ya sefikantswe sa Women’s Living Heritage kwa Lillian Ngoyi square kwa Pretoria.
Sefikantswe se, se santse se tswetswe, dingwaga di le nne morago ga go tlhomiwa ga sona.
Ditiego tse, di ne di bakwa ke dikgotlhang magareng ga batlamedi ba ditirelo ba ba thapilweng.
Kago e ya dimilione di le dintsi tsa di ranta e ne kailwe fa e le kotsi e bile e ka tsosa molelo.
Toropo e dumela gore e na le bokgoni jwa go tlhokomela sefikantswe se sentle mme ba batla go se amoga Lefapha la Metshameko, Botsweretshi, Setso, le boitapoloso la kwa Gauteng.
Sefikantswe se, se tlhometswe go keteka le go boloka hisetori ya basadi ba ba nnileng le seabe mo go kgaratlheleng tokologo ya Aforikaborwa.
Se sirolotswe ka 2016 ke moporesidente wa maloba Jacob Zuma. Lefelo le la ngwaoboswa le na le ditshwantsho tse di tlhomilweng di le nne, tsa baikanyegi ba kgaratlho: Lillian Ngoyi , Helen Joseph, Sophie de Bruyn le Rahima Moosa , yo o neng a eteletse pele  mogwanto wa basadi ka ngwaga wa 1956 go ya kwa Union Buildings.
Gape le ne le le tshwanetse go nna le senthara ya ikatiso ya tlhabololo ya boeteledipele le go godisa bojanala mo khepetleleng.
Mo bekeng e, Ratoropo wa Tshwane Randall Williams o ile a etela kwa kagong eo mme a kaya fa ba batla go e tsaya.
Re le toropo ya Tshwane, re boleletse puso ya porofense gore re na le kgatlhego ya go tsaya porojeke e.
Mme fa e le gore re a e tsaya, e tlaa nna porojeke ya rona jaaka toropo.
Ka jalo, re tlaa kgona go e baakanya le go netefatsa gore e mo maemong a a siameng ka gonne nngwe ya dipilara tsa mo Tshwane tse di kailweng ke meyara mo puong ya gagwe ya madi ke gore, re batla go ngoka bojanala mme re bona sefikantswe se jaaka nngwe ya dikarolo tse di botlhokwa tse di tlaa rotloetsang bojanala.
Re batla go simolola ka yona. Toropo e na le kgatlhego mo go tsamaiseng porojeke eno, go bua  mmueledi, Sipho Stuurman.
Dikgotlhang magareng ga borakonteraka ba ba tlhophilweng, di kaiwa jaaka lebaka la konokono le ke bakang tiego.
Maemo a kago e a ile kwa tlase thata ka ntlha ya tshenyo.
Lefapha la tsa molelo la toropo, le begile fa kago e, e na le kotsi ya molelo mme le ganne go neelana ka setifikeiti sa bonno.
Maemo a ga jaana ka Sefikantswe ke gore, ga se mo maemong a a siameng fa e sale se sirololwa ka ngwaga wa 2016. Kago e, ga e na le setifikeiti sa bonno mme gape ga e na badiri ba ba ka netefatsang gore e mo maemong a a siameng kgotsa e babalesegile.
Kago e ga e latele melawana e le mmalwa ya go aga. Gape go na le dithapo tsa motlakase tse di sentsweng. Dilo di le mmalwa mo kagong e o, di sentswe.
Ka jalo, ga e mo maemong a a siameng go ka tsenwa go yona, go tlhalosa Stuurman.
Lefapha la porofense la Metshameko, Botsweretshi le Setso le boitapoloso, le duela madi a a kanang ka dimilione di le 2 ngwaga le ngwaga go tlhokomela kago e e sa dirisweng e.
Lekoko la Democtratic Alliance mo Gauteng le kopile MEC, Mbali Hlophe go baya porojeke e kwa pele ka tsela ya go tlotla Boswa le Hisitori ya basadi.
Re ikutlwa jaaka e kete se, se tshwana fela le go latlhela madi mo mosimeng yo o boteng.
Yona ke sengwe se se tlhokang go bewa kwa pele; dingwe tsa dilo tse di re baya kwa pele ga di thuse botaki le boswa jwa mo  porofenseng e ka sepe.
Gongwe Lefapha le tshwanetse go simolola go baya dilo tseno kwa pele, go netefatsa gore baagi Gauteng ba bona boleng jwa ditheo tse, go bua Kingsol Chabalala, wa lekoko la Democratic Alliance.
Lefapha le ganela gore kago e, e ntse e ikgatholositswe.
Mo tlhagisong,  le rile le tlhomile mogopolo mo mererong e e saleng kwa morago go bona setifikeiti sa bonno.
Mmueledi, Nomazwe Ntlokwana, a re kago e, e  tshwanetse gore e be e dira ka botlalo ka kgwedi ya Phatwe.
Yuniti ya kankere ya mabele e e tsamaisiwang kwa George, kwa Borwa jwa Kapa, e tlamela basadi ka tšhono ya go dira ekeserei ya mabele  mo lefelong le le tshwanetseng, mo tikologong e e kwa ntle ga bookelo.
Yuniti e e filweng leina la metshwamekwane la Dolly, ke e le nngwe fela ya mofuta o mo Aforikaborwa.
E tsamaisiwa ke badiri ba basadi fela.
Mosadi a le mongwe mo go ba le 25, o na kgonagalo ya go ka tshwarwa ke bolwetse jwa kankere ya mabele mo botshelong jwa gagwe.
Ngaka e e dirisang kalafi ya marang, Ngaka. Nikoli van Zyl a re basadi botlhe ba tshwanetse go nna ka gale ba itekola mme fa ba lemoga sengwe se se  sa tlwaelegang, ba ye go bona ngaka.
A re go botlhokwa thata gore basadi ba ba fetileng dingwaga di le 40, ba ye go tlholwa ngwaga le ngwaga.
Ngaka. van Zyl a re ba rotloetsa temogo ya bonako ka go dirisa letsholo la bona la “Mo tlhole – mmoloke”
O lemoga kankere, pele ga molwetse a nne le kitso ya gore o na le yona.
Fa o e lemoga go sale gale, O ka kgona go tla ka dikakanyo di le ntsi tsa go e alafa mme fa dipoelo di le botoka, molwetse o tlaa alafega.
Ke ka moo re batlang go rotloetsa kitso ya ekeserei mo baaging.
Yona ga e se ya basadi ba nang le madi a a kgolokileng fela, ga e se ya basadi ba ba nang le hisetori ya lelapa ya kankere ya mabele fela, ke ya mosadi mongwe le mongwe yo o kwa godimo ga dingwaga di le 40.
Maemo a didiriswa tse di kgethegileng le badiri ba ba nang le kitso e e nonofileng di tlamela balwetse ka ditirelo tsa ekeserei tse di bonako e bile di thusa.
Mongwe wa balwetse, Annelize Richards, a re o tla atlenegisa tirelo e e neelwang.
Maitemogelo a me e nnile a mantle thata.
Bomme ba ba tsamaisa tiro ya bona ka tsela ya seporofešenale ebile ba na le botsalano jo bontle.
Mofuta o wa tlhatlhobo ga o monate mo go rona bomme, fela ba dire gore o ikutlwe o sena letswalo.
Ka jalo, fa ba simolola ka wena, ba bontsha botsalano jo bontle.
O ikutlwa o se na letswalo mme o lebale gore o ne o na le matshwenyego.
Mme ditirelo tsa bona ga di felele kwa yuniting e e tsamaisiwang.
Badiri le baemedi ba dira go tlala seatla go tshegetsa le go kaela balwetse ba diteko tsa bona di bontshang ba na le bolwetse.
Ngaka. van Zyl a re setlhopha sa Facebook sa “screen-her-save-her” se teng go ka dirisiwa ke balwetse le ba malapa a bona.
Re na le balwetse ba ba kileng ba nna le kankere, ba ba fetileng mo thulaganyong e yotlhe mo malobeng, ba ba  leng teng go thusa balwetse ba bašwa ka go bua fela le bona le go abelana le bona ka maitemogelo a bona, ka gonne o ka se bolelele ba bangwe ka sengwe se o se nang maitemogelo a sona.
Yuniti e e tsamaisiwang e, e tlaa etela ditoropo di le dintsi mo kgaolong mo dikgweding di le mmalwa tse di latelang ya dikgwedi di le mmalwa, go akaretsa George, Knysna, Plettenberg Bay, Oudtshoorn le Riversdale.
Dikgele tsa Akatemi, kgotsa di Oscars, di tlaa neelwa kwa moletlong wa kwa Los Angeles ka Sontaga me di tlaa gasiwa kwa tlhamalalo mo thelebišeneng ya ABC.
Lenaneo la tshedimosetso “My Octopus Teacher” le le dirilweng mo Afrorikaborwa, le le ikgapetseng sekgele kwa moletlong wa dikgele wa Akatemi ya wa Britain (BAFTA) jaaka lenaneo la tshedimosetso le le gaisang, le lona le tlhophilwe gore e ikgapele sekgele sa Oscar.
Filimi e, e ne e tsamaisiwa ke Pippa Ehrlich le James Reed, mme e ne e akaretsa gape le mothumi, Craig Foster jaaka a ne a aga botsalano le oketopase e e tshelang ka mot lase ga metsing a sekgwa sa Kelp kwa False Bay.
Kgosana ya kwa Britain, William le mosadi wa gagwe Kate ba phasaladitse setshwantsho sa ngwana wa bona yo mmotlana Louis, fa ba ne ba teteka letsatsi la gagwe la matsalo la boraro ka Labotlhano.
Setshwantsho se tserwe ke Kate kwa paleising ya kwa ga Kensington, legae la lelapa le kwa London, pelenyana fela ga gore Louis a ye kwa sekolong sa tlhokomelo se se gaufinyana lwa ntlha.
Setshwantsho se bontsha Louis a nyenya, a palame baesekele e e khibidu, a belege kgetse ya gagwe ya sekolo mo mokwatleng.
Tokyo ga e kitla e tshwara moletlo wa yona wa dikoloi ngwaga o ka ntlha ya leroborobo le le tlhasetseng lefatshe ka bophara, barulaganyi ba buile jalo ka Labone, ba gatelela kgwetlho e ba kwa Japan ba lebaneng le yona ya go laola leroborobo la COVID-19 le mathata a ikonomi a ntseng a atologa
Go phimolwa ga moletlo o go tla ka nako e puso e solofetsweng go baya Tokyo ka mo tlase ga maemo a tshoganyetso, le dintlha tse dingwe di le mmalwa tse di ka tsayang dibeke tse pedi gore di fete, go ya ka dipegelo tsa bobegakgang.
Kemiso ya moletlo o wa dikoloi, moletlo wa Intaseteri e e botlhokwa thata mo nageng, e ka tsosa dipotso di le dintsi ka ga tshusumetso ya puso ya gore Diolimpiki tsa kwa Tokyo di tlaa tswelela pele selemo se.
Modulasetulo wa Mokgatlho wa badiri ba dikoloi kwa Japan, Akio Toyoda, o rile setlhopha se lemogile gore go thata go tlamela tikologo e e babalesegileng mo nakong e ka ntlha ya dipalo tse di ntseng di oketsega tsa coronavirus.
Go le gantsi moletlo o o tshwarwa fa kgwedi ya Diphalane e ya kwa bokhutlong, go ya kwa tshimologong ya kgwedi ya Ngwanaatsele.
Go phimolwa go ga meletlo, ke dikgang tse bosula mo ikonoming e jaaka diikonimi tse dingwe lefatshe ka bophara e tlhasetsweng ke leroborobo.
Basekaseki ba bangwe ba re, go bewa gape ga Japan ka mo tlase ga maemo a tshoganyetso, go ka digela ikonomi ya Japan kwa tlase. Fa bagwebipotlana ba ka kopiwa go tswala ka nako ya malatsi a boikhutso, a a simololang mo bekeng e e tlang, mme a tswelele go fitlha kwa tshimologong ya kgwedi ya Motsheganong.
Mathata a kwelotlase ya ikonomi a ile kwa godimo thata, go bua Hiroshi Shiraishi, Raikonomimogolo wa kwa BNP, Paribas Securities.
Ditlamorago tsa go tseya tirisong melao ya thibelo kwa Tokyo le Osaka e ka nna tse dikgolo thata.
Go fitlhelela ga jaana, Japan e kgonne go thibela kanamo ya leroborobo le le tlhasetseng dinaga di le dintsi tsa kwa Bophirima, ka palo ya dikgetse tse di fitlhang go 540 000 ga jaana le palo ya dintsho di le 9 707.
Mme tlhatlogo ya ditshwaetso ya ga jaana e tshositse ba le bantsi, e tla dikgwedi di le tharo pele ga letlha la go simolola diolompiki kwa Tokyo le nako e e bonya ya go simolola ka tsamaiso ya meento.
Barulaganyi ba Tokyo 2020 ba re diteko tsa lepodisi le le neng le dira le ba torch Relay kwa diolimpiking kwa Bophirima jwa Kagawa, di bontshitse fa a na le mogare.
Ka diketekete tsa dikgetse tse dintšhwa tse di bakwang ke mogare yo o tshelanwang, Tonakgolo Yoshihide Suga o rile ka Laboraro, puso e tlaa swetsa mo bekeng e gore, a e tlaa baya dikarolo tse di botlhokwa tsa naga ka mo tlase ga maemo a tshoganyetso kgotsa nnyaa.
Babusi ba dikgaolo tse di agisaneng le Tokyo e leng Saitama, Chiba le Kanagawa ba tlaa tsenya kopo e e tshwanang ya maemo a tshoganyetso jaaka Khepetlele, go bega kuranta ya Nikkei.
Dikgaolo di le nne tsa Bophirima le tsona di batla go tsaya dikgato tsa maemo a tshoganyetso, metswedi ya dikgang e begile, e dira gore dikgaolo tse dikgolo tsa naga di dire ka fa tlase ga kgatelelo ya nako.
Puso e akanya go tsenya tirisong thibelo ya dilo di le mmalwa go tloga ka la 25 Moranang go ya ka 11 Motsheganong, Mokgatlho wa dikgang wa Jiji o begile.
E solofetswe gape gore e tsenye tirisong melao ya thibelo e e gagametseng go feta e e neng e tsentswe tirisong ka kgwedi ya Ferikgong, e e tshwanang le go tsenya kopo ya gore dikgebopotlana le dikgwebo tse dingwe tse dikgolo di tswalwe.
Re tshwanetse go tsaya dikgato tse di gagametseng thata go feta tse re di tsereng mo nakong e e fetileng, go akaretsa dikopo tsa go tswalwa ga mabenkele. Tona ya ekonomi Yasutoshi Nishimura one a nopolwa ke baemedi ba lekwalodikgang la Kyodo Ka Labone.
Tokyo e begile dikgetse di le 861 tse dintšhwa ka Labone, palo e e kwa godimo fa e sale ka di 29 tsa kgwedi ya Ferikgong, ka nako ya lekhubu la boraro  la leroborobo le maemo a tshoganyetso a mo nakong e e fetileng.
Kgaolo ya Osaka e begile dikgetse di le 1 167, palo e e leng kwa tlasenyana go tswa mo rekotong.
Ikonomi ya kwa Japan e neng e le mo maemong a a kwa tlase mo ngwageng o o fetileng, e kgonne go tlhatloga, re leboga thomelo e e maatla ya diromelwantle.
Mme basekaseki ba solofela fa GDP e fokotsegile mo kotareng ya ntlha ka ntlha ya maemo a bobedi a tshoganyetso, a a simolotseng ka kgwedi ya Ferikgong mme a re fa go ka latela a bobedi mo kotareng ya bobedi, maemo a itsholelo a naga a tlaa ya kwa tlase thata.
Nako e, ga e se e e siameng jaaka e ka ama ditirelo ka nako ya dikgagologo ya boitapoloso, go bua  Takumi Tsunoda, Raikonomimogolo kwa setheong sa dipatlisiso sa Central Bank, ka ga dithibelo tsa morago jaana.
Tsunoda o fokoleditse tekanyetso ya gagwe ya  kotara ya bobedi  go 0.5 GDP, halofo ya lobelo lo lo neng lo solofetswe mo nakong e e fetileng.
Dikete di le nne tsa batho di tlaa tsenela dikabelo tsa dikgele tsa BRIT mo kgweding e e tlang, mo go se barulaganyi ba tlotlo ya mmino wa Pop ba kwa Britain ba se kaileng jaaka moletlo wa ntlha wa mmino, o o tlaa tshamekelwang mo teng ga kago mme go na le babogedi, jaaka naga e tswa mo seemong sa kiletsomesepele ka ntlha ya COVID-19.
Moletlo o o tlaa tshwarwang ka la 11 Motsheganong kwa O2 Arena kwa London, e tlaa nna karolo ya porogerama ya dipadipatlisiso tsa puso kwa UK, go lebelela gore a meletlo e megolo e ka tshwarelwa mo mafelong a a tswaleging kwa ntle ga go katogana ga batho.
Se se raya gore babogedi, ba e leng gore ba le 2 500 ba bona ke badiri ba botlhokwa ba ba tlabong ba filwe ditekethe, ga ba kitla ba apara dimaseke ka mo gare ga lefelo leo, mme ba tlaa tshwanelwa ke go neelana ka bopaki jwa teko ya tlhatlhobo e e senang tshwaetso pele ga ba ka tsena mo lefelong leo.
Ba tlaa tshwanelwa ke go tsaya teko morago ga moletlo le go tlamela ka dintlha tsa tlhbona tsa tlhaeletsano jaaka karolo ya naga ya go leka go laola COVID-19.
Ngwaga o, o nnile boima e bile o nnile moleele go mongwe le mongwe, mme ke itumeletse gore bosigo jo, bo tlaa tlotla badiri ba botlhokwa, ba bagaka ba ba neng ba re tlhokometse sentle thata ka nako eo, e bile ba tswelela go dira jalo, seopedi, Dua Lipa, yo o tlhophilweng mo di karolong di le nne tsa dikgele, o buile jalo.
Ka mafoko a a bonolo, ke batho ba ba nang le tlhotlheletso e ntle.
Dikabelo tsa dikgele tsa BRIT ke tse di kgethegileng ka dinako tsotlhe mme se, se tlaa dira gore bosigo jo, e nne jo bo tlaa gakologelwang.
Lipa ke mongwe wa diopedi di le mmalwa tse di tlaa diragatsang kwa moletlong o. Moletlo wa ntlha wa mmino kwa O2 mo nakong e e fetang ngwaga.
Ka fa tlase ga tsamaiso ya ga Tonakgolo Boris Johnsons ya lenaneo la go tsenngwa ga lockdown, mafelo a boitumediso a ka bulwa gape mo
kgweding e e tlang.
Re tlabo re sa keteke fela mmino o o monate le dibini tse di re thusitseng ka nako ya leroborobo, mme re solofela gore se, se tlaa neelana ka tsela ya go busediwa ga mmino o barati ba mmino le dibini ba neng ba o tlhwaofaletse thata, go bua Geoff Taylor, Mokhuduthamaga wa intaseteri fonokerafi ya kwa Britain le BRIT.
Re itumetse thata ka ga moletlo o le go dira mmogo le puso, O2 le batho ba re kopanetseng kgwebo le bona go netefatsa gore melao yotlhe ya pabalesego le dikaelo e a obamelwa.
Kwa morago ga kgoro e e sa sa bonaleng sentle kwa mmileng wa 28 kwa seteišheneng sa terena kwa New York, motho yo o itseng o tlaa fitlhela lefelo la boitapoloso le le bidiwang La Noxe.
Bara e e bogolo jo bo lekanang le dimetara di le 46 ya mabone a a kganyelang kwa tlase, ga e kgakala le mmmila o o modumo, le modumo o o dirwang ke diterena fa di ema tsi!
Ke akanya gore e batlile e tshwana le Alice in wonderland, go bua mosimolodi wa Noxe, Jey Perie.
Botlhaga jo batho ba nnang le jona kwa seteišheneng sa diterena, go na le mowa wa botlhaga o o kwa godimo, jaaka batho ba tswa mo go A, ba ya kwa go B, le go itlhaganela ga bona, ka nako e o, o tsamaya ka fa tlase ga dikago.
Mme jaanong fa o tsena fa, go tshwana le belebete le mebala e e bothito le dithunya le dikhapete, a rialo.
Ke rata pharologanyo ya teng. Pharologano magareng ga mebila ya kwa New York e e makgwakgwa le botlhaga jwa teng, mme fa gona go na le kagiso.
Perie a re  o ne kwa tshimologong a okaoka go bula bara mo lefelong leo ka ntlha ya fa le le nnye tota.
Mme ke ne ka simolola go rata lefelo le, le ntlha ya gore le ka fa tlase ga seteišhene sa diterene e ya itumedisa ebile e tlhaolegileng, a rialo.
Jaaka bontsi jwa diresetšhurente le bara di amilwe ke leroborobo, La Noxe (e e bidiwang La Noche ) e ne e tshwanetse go bulwa ka kgwedi ya Mopitlwe 2020, mme ba diegisa go bulwa ga yona go fitlha ka kgwedi ya Diphalane.
Perie a re, go tuma ga bara e ke kgwetlho e nngwe e ba lebaneng le yona, le gore, go na le batho ba le 2 000 ba ba santseng ba letile go ya kwa teng.
Bothata ke gore, ke felo le le nnye, a rialo.
Re kgona go amogela batho ba le 10 kgotsa 12 fela ka nako e le nngwe mme ka lebaka la go fokodiwa ga diura ka ntlha ya COVID -19, re kgona do dira fela go tloga ka 5 kgotsa 6 wa maitseboa, go fitlhelela bosigogare.
Perie,  yo o belegetswe kwa Borwa jwa France, mme a kile a nna kwa Barcelona, Hong Kong le Tokyo, a re o ratile New York ka ntlha ya pharologano e e leng teng koo.
Badiri ba dikoloi tsa Manobonobo Ferrari, ka Laboraro e bontshitse dintlha tsa koloi ya bona e ntšhwa, ya ntlha ya mefuta e le meraro e ba solofeditseng go e ntsha mo dikgweding tse di tlang.
Leano la go ntsha mefuta e mešwa, le le neng le sa kgorelediwa ke COVID-19 mo ngwageng o o fetileng, e ne e le karolo e e botlhokwa ya gotshegetsa kgolo ya setlamo se.
Moletlo wa Dikolo wa Shakespeare wa Aforikaborwa, o o simolotseng ka go swabisa go sa le gale mo bekeng e ka ntlha ya molelo o o tlhasetseng kwa Cape Town, o tsweletse pele.
Pulo e, e ne ya fedisiwa morago ga maemo a tshoganyetso kwa Mother City, mme legato la bo 11 le tsweletse pele ka maatla go fitlha mafelo a beke.
Dikolo di ka nna 15 le ditlhopha tsa bomagogorwane ba tlhagisa metshameko e e khutswafaditsweng ya motshameko o o itsegeng thata wa ga Shakespeare kwa bobogelong jwa Artscape, mo gare ga pelo ya Cape Town.
Ditlhopha di le tlhano tsa badiragatsi di diragatsa ka nako e le nngwe kwa bobogelong jwa kwa Muizenberg.
Moletlo ono, o o tswelelang go godisa bokgoni jwa tsa botshelo ka go tsepa Puisokwalo, dikwalo le botsweretshi, o bogelwa gape kwa Russia, Estonia le Malawi.
Mo dingwageng tse di fetileng e nnile yona porogerama ya terama ya bašwa e kgolo ya Shakespeare.
Dingwe tsa dintlhakgolo ngwaga mongwe le mongwe, ke metshameko e e tlisiwang ke ba sekolo sa De La Bat sa Bosusu e e dirisang puo ya diatla ya Aforikaborwa, le metshameko e e diragadiwang ke ba kwa Pioneer School for the Visually Impaired.
Tiro e e tshwaraganetsweng ka natla!
Masego go setlhopha se se nang le talente se!
Dikgele tsa Akatemi di lebeletswe e le nngwe ya masigo a a botlhokwa thata a a tlisang bontle. Go bua Ehrlich yo o apesang mongwe wa batho ba ba tumileng kwa moletlong wa di Oscar.
Mme ke akanya gore go botlhokwa gore ke re, morago ga ngwaga o re nnileng le ona, dilo tse di tsabakelang le tse dintle di a tlhokega.
Gareng ga mesese e e tlhophilweng ke Ehrlich, go na le mesese e e tsabakelang le sutu e e rokilweng bontle tse a solofelang go di bona kwa moletlong wa di Oscar.
Ka ntlha ya fa go sena khapete e e khibidu e go tlaa tsamaiwang mo godimo ga yona mo setlheng se sa kabelo ya dikgele, baitsegi ba ba ntsi ba ne ba apara diaparo tsa bona tse dintle mme ba tsaya ditshwantsho mo di tshimong tsa bona pele moletlo o simolola.
Moletlo wa (BAFTA) kwa ntlo lehalahaleng ya Royal Albert e e lolea  o dirile gore motho a akanye mme a tlhome mogopolo mo taleteng, o ntse o re gakolola gape ka monate wa baesekopo.
Mokwadi wa dibuka tsa ditlhamane tsa bosenyi, Deon Meyer, o amogetse sekgele sa maemo a a kwa godimo sa kwa France se se bidiwang Chevailer des Arts et des Lettres kgotsa Knight in the Order of Arts and Letters.
Moemedi wa France mo Aforikaborwa, Aurlien, Lechevallier, o mo neetse sekgele se mo boemong jwa moporesitente wa kwa France kwa dikagong tsa Glenell kwa Stellenbosch.
Meyer o phasaladitse di padi di le 15 le dikgankgutshwe di le tharo.
Dibuka tsa gagwe di fetoleletswe mo dipuong di le 27 mme di phasaladitswe mo dinageng tse di fetang 40.
Go tlhomiwa ga gagwe jaaka mogaka wa tsa botsweretshi le makwalo ke ka ntlha ya fa ba batla go akgola tiro ya gawe tiro le kgolagano e e kgethegileng e a nang le yona le France. Seo se tlhagelela mo dibukeng tsa gagwe dintsi tsa gagwe.
Meyer o tlhalositse tlotla e jaaka sengwe se dirang gore a nne le boikokobetso.
Kgosigadi Elizabeth wa kwa Britain, Kgosigadi e e di fetang tsotlhe ka dingwaga, o tshwara dingwaga di le 95 ka Laboraro, mme ga go kitla go nna le mekete ya setšhaba e e tlaa latelang malatsi morago ga go boloka monna wa gagwe wa masome a dingwaga di le 7.
Kgosana Phillip, yo Elizabeth a nyalaneng le ena ka ngwaga wa 1947, o tlhokafetse fa Moranang a tlhola malatsi a le 9, a na le dingwaga di le 99.
Segosi se file kgosi ya sona tlotla ya bona ya bofelo kwa phitlhong ya gagwe ka Lamatlhatso kwa Windsor Castle.
Ka ntlha ya dikgoreletsi tsa COVID-19, Kgosigadi e ne e ntse e le nosi na nako ya tirelo ya phitlho ya ga Philip, yo a mo tlhalositseng jaaka motho yo o neng a mo fa maatla.
Elizabeth, yo e leng kgosigadi e e busitseng nako e telele lefatshe ka bophara, o tlabo a le kwa ntlong ya gagwe ya segosi ka letsatsi la gagwe la matsalo, le le tlaa fetang fela kwa ntle ga gore go nne le moletlo.
Le gale monongwaga, jaaka segosi se na le dibeke di le pedi se le mo khutsafalong, le tlaa feta fela kwa ntle ga tlhagiso e kgolo go tswa mo setšhabeng: Ga go kitla go nna le moletlo wa dithunya tsa kakgolo kwa toreng ya kwa London kgotswa kwa motsengmogolo wa Hyde Park, o gantsi o diragalang ka letsatsi la botsalo la ga kgosigadi.
Kgosigadi e na gape le letsatsi la matsalo la semmuso, le gantsi le ketekiwang ka kgalalelo e kgolo ka Lamatlhatso wa bobedi wa Seetebosigo.
Loso lwa ga Phillip lo amogile Elizabeth motho yo o neng a mo tshepile thata, yo o neng a dula a mo tshegeditse dingwaga di le 69 tsa go busa ga gagwe.
Gape le tlile ka nako e a neng a mekamekana le bothata jo bogolo jo bo fetang mathata otlhe a a kileng a nna teng kwa lelapeng la bogosi mo dingwagasomeng tse di fetileng, ditatofatso tsa bosemorafe le go itlhokomolosa go tswa go setlogolwana sa gagwe, kgosana Harry le Meghan, mosadi wa gagwe kwa Amerika.
Makwalodikgang a tshitsinya gore maloko a lelapa a tlaa etela kgosigadi mo malatsing a a tlang, go netefatsa gore ga a nne a le nosi fa a santse a le mo khutsafalong ya moswi mogatse.
Mmueledi wa ntlo ya segosi wa kwa Buckingham o ganne go tshwaela. A re merero yotlhe ya morago ga phitlho ga e kitla e buiwa mo pepeneneng.
Elizabeth, yo o tshotsweng ka la 21 Moranang, ka ngwaga wa 1926, kwa mmileng wa Bruton, kwa bogareng jwa London, o godile a sa solofela go nna kgosigadi.
Rraagwe, George VI, o tsere bogosi fela fa morwarraagwe yo mogolo, Edward VIII a ne a rola maikarabelo a gagwe ka ngwaga wa 1936 go ya go nyala mosadi wa kwa Amerika yo o neng a tswa mo lenyalong Wallis Simpson.
O tsere bogosi ka ngwaga wa 1952, a le dingwaga di le 25, mme o  fetile mmaagwemogologolwane, kgosigadi Victoria ka go nna kgosigadi e e busitseng nako e e telele go di feta tsotlhe kwa Britain ka Lwetse 2015.
Kgosigadi Elizabeth gape ke kgosigadi ya maloba ya dikoloni di le 15 tsa kwa Britain, tse di akaretsang Canada, Australia le New Zealand.
Batsweretshi ba kwa Foreisetata ba ba nang le dingongorego ba isitse kwa bokhutlong malatsi a le 40 a go dula kwa senthareng ya ditiragatso kwa Foreisetata, kwa Bloemfontein morago ga go tlhomiwa ga nama o sa tshwere wa nakwana, Sharon Snell.
Batsweretshi ba ne ba ngongorega kgatlhanong le bobodu le tsamaiso e e sokameng kwa senthareng.
Ba gateletse topo ya bona ya go tsenngwa tirisong ga raporoto ya Morar ya 2018, e mo go yona go amegang maloko a badiri a a kwa godimo kwa senthareng ga mmogo le leloko la Boto.
Ba ne ba batla gape le gore Mokhuduthamagamogolo wa nama o sa tshwere wa PACOFS, Meshack Xaba , yo o amegang mo raporotong ya patlisisong, a lelekiwe.
Batsweretshi ba kwa Foreisetata ba lopa thuso ya matlole le gore megagaru e ye kwa bokhutlong.
Mookamedi wa kwa Foreisetata wa bokopano jwa setso le tsa botlhami, Mbuyiselo Nqodi a re ba amogetse go tlhomiwa gwa ga Snells.
Re tlaa naya Mokhuduthamagamogolo yo mošwa tšhono ya go tsena mo tirong ya gagwe le go kgona go bona gore ke eng se a ka se dirang go tsweletsa pele dingongorego tsa rona.
Mme ga go mo diatleng tsa gagwe gotlhelele ka gonne mo bekeng e, re amogela pego go tswa go Komiti ya Photefolio ka ga diketelo tsa bona le gore ke tshwetso e fe e ba e tsereng le setheo ka se ba tshwanetseng go se dira.
Mme kwa bokhutlong jwa beke e, re tlile go fitlhelela raporoto eo. Re tlhaloganya gore tlha ya go kgalema Rre Xaba e tlile go nna thulaganyo e telele.
Ka mafelo a kgwedi ya Mopitlwe, setlhopha se se gateletse topo ya tsereganyo  go tswa mo pusong.
Ka Sontaga, ba dirile matshosetsi a go atolosa kgato ya bona go fitlhelela ditlhokego tsa bona di amogelwa.
Mmasepala wa selegae wa Ditsobotla wa kwa Lichtenburg mo kgaolong ya Bokone Bophirima wa re o tlaa oketsa tshireletso kwa mabitleng a selegae go latela bogodu jwa sefikantswe sa tlhogo ya Ntwa ya Maburu Koos De la Rey, mo mafelong a beke.
Ngwaoboswa ya Potchefstroom e kaile fa e tshwenyegile thata ka bogodu jo.
Go dumelwa gore sefikantswe se sa kopore se utswitswe ka maikaelelo a go se gakolosa.
De La Rey e ne e le mogenerale ka nako ya Ntwa ya Bobedi ya Maburu le Maesimane mme o ne thuntshiwa le go bolawa ke sepodisi ka kgwedi ya Lwetse, ka ngwaga wa 1914 fa ba ne ba akanya gore ke leloko la segongwana sa bosenyi.
Modulasetulo wa Ngwaoboswa ya kwa Potchefstroom Johan Wolfvaart, a re ditiragalo tse di jaaka tseno, di nyeletsa hisetori ya naga ya rona.
Di bontsha ditiragalo tsa hisetori ya Aforikaborwa mme selo sa botlhokwa thata ka ga tsona ke gore re tshwanetse go ithuta go tswa mo go tsona.
Ka jalo, tatlhegelo ya lefelo lengwe le lengwe la ngwaoboswa ke tatlhegelo e kgolo thata go batho ba Aforikaborwa.
Ka jalo, le tshwanetse go somarelwa, go tlhalosa Wolfvaart.
Federasie van Afrikaanse Kultuurvereniginge (FAK) e kaile fa e tlaa fana ka sefikantswe se sengwe se se tshwanang le se, se se dirilweng ka didiriswa tse di senang boleng jwa ikonomi.
Mokhuduthamagamogolo wa FAK Ngaka Danie Langner, a re ba tlaa thusa le go baakanya lebitla.
Re tlaa baakanya lebitla la ga Mogenerale De la Rey moragonyana monongwaga ka thuso ya ga Jack Miller, Langner o a oketsa.
Mmasepala wa selegae wa Ditsobotla kwa Lichtenburg wa re o tlaa netefatsa gore mabitla a a kampelwa go fokotsa bogodu le tshenyo.
Mmueledi Pius Batsile a re ba ne ba se na tshireletso mo lefelong le ka ntlha ya fa ba ne ba ise ba itemogele dikgetse tsa bosenyi.
Ga go ise go nne le tshireletso kwa mabitleng ka ntlha ya fa re ise re itemogele tshenyo epe.
Ke ka moo e ntseng e tlhaela; tota tota ke go tlhoka tlhokomelo go tswa ka mo letlhakoreng la rona.
Mme go ya pele, re ikaeletse gore re tlile go tsenya tshireletsego e e kwa godimo kwa lefelong leo, go bua Batsile.
Sepodise sa Bokone Bophirima sa re ga go na kgetse ya bosenyi e e setseng e kwadisitsweng.
Pego ka Syllvester Serame.
Mokgatlho wa Federation for Afrikaans Culture (FAK), o santse o na le tsholofelo ya gore o tlaa bona sefikantswe sa ga Mogenerale Koos De la Rey.
Sefikantswe se se utswitswe kwa lebitleng la gagwe, kwa dirapeng tsa kwa Lichtenburg kwa Bokone Bophirima, ka mafelo a beke.
Sefikantswe sa boronse sa mogaka wa Aforikaborwa wa Ntwa ya Maburu se dirilwe ka ngwaga wa 1917.
Lebitla le lona le sentswe.
Kgetse ya bogodu le bosenyi e butswe ke mokgatlho wa FAK.
Motsamaisa diporojeke kwa FAK, Johan Janse van Vuuren, a re tatlhegelo ya sefikantswe se sa boronse ke masetlapelo.
A re ba tlaa etela dikgwebo tsotlhe tse di dirang ka ditshipi mo tikologong eo, ka maiteko a go bona gore a ba ka se bone sefikantswe se se utswitsweng se.
Van Vuuren a re le fa ba ka bona sefikantswe se, ba setse ba thapile motaki yo o tlaa dirang sefikantswe se se tshwanang le se, ka tiriso ya didiriswa tsa boleng jo bo kwa tlase gore ba kgone go baakanya lebitla.
A re mafelo a ngwaoboswa a setse a fetogile mafelo a borukutlhi.
MaAforikanere a galefile thata mo nakong e.
Re a lemoga gore maemo a, a maswe mo go rona mme ga re kitla re ineela.
Re gatela kwa pele mme fa mafelo a rona a ngwaoboswa a ka senngwa, re tla dira thulaganyo ya gore re a baakanye.
Mongwe le mongwe yo o nang le tshedimosetso ya gore sefikantswe se se ka bonwa kae, o kopiwa go ikgolaganya le sepodisi.
Go nna le seabe ga basadi mo setsong sa banna sa bogwera go boetse gape mo pepeneng.
Ngangisano e, e tsoseleditswe bošwa ke go gololwa ga buka ya setlhogo se se reng Zajik Izinto, e e kwadilweng ke Siphokazi Vannessa Mpofu.
Mpofu o dumela gore go tsaya karolo ga basadi mo moetlong o wa fa basimane ba maXhosa ba fetoga go nna banna, go ka boloka matshelo ka ntlha ya fa bangwe ba  bagwerisiwa ba tlhokafalela kwa meetlong oo.
Ngwaga mongwe le mongwe, ka nako ya setlha sa bogwera, porofense ya Kapa Botlhaba e itemogela dintsho tsa bagwerisiwa.
Mpofu a re go mo diatleng tsa setšhaba go tlhopha gore a ba a aga kgotsa ba a senya.
A o dumela gore basadi ba ka tshameka karolo e e botlhokwa mo go fetoleng maemo a ga jaana.
Ke ngwana wa ntlha wa mosetsana mme go ya ka setso sa rona, ngwana wa ntlha wa mosetsana o  tsewa jaaka monna, jaaka mongwe yo o buang le go buisana le bo morwarragwe.
Mpofu a re phatlha ya dingwaga e e leng teng fa gare ga batsadi le bana ba bona go le gantsi e dira gore ba se tlhaloganyane sentle.
Ka dinako tse dingwe, re ga re dumalane. Rona le bana ba rona.
Ga re dumalane ka ntlha ya dinako.
Ka jalo, re tlhoka go buisana ka ga dilo tse.
Re tshwanetse go nna fa fatshe le go tlhaloganyana jaaka batsadi le bana ba gompieno, re direla le ba ba latelang.
Sengwe le sengwe se re se dirang, re se direla go siamisa dilo tse re neng re sa di rate, tseo di neng di dirwa ke batsadi ba rona. Re direla ba ba santseng ba tla.
Kakanyo ya gore basadi ba nne le seabe e simolola go nna tlhotlheletso.
Molwela-setso, Mncedi Liwani a re, basadi ba na le seabe se se botlhokwa mo gwerisiweng ga setso.
Se re se na go amogela ke tsereganyo ya bomme, ya gore ba tshwanetse go tla pele mme go ya ka setso, ba na le maikarabelo, segolobogolo ka setso sa maXhosa.
Ba na le maikarabelo fa ba ntse ba godisa basimane ba.
Ba ba naya dikaelo tsa gore e nne banna ba ba maleba.
Jaanong, fa basadi ba naga e ba ka amogela maikarabelo a bona, a ntlha e le a go nna bomme mo basimaneng ba rona, mme rona jaaka banna, re ba rute go nna banna ba ba siameng, fa re ka dira jalo, ke akanya gore re tla bo re le mo maemong a a botoka a gore re ka re, batsadi ba dinako tsa rona ba agile setšhaba se se siameng.
Baeteledipele ba setso ba re basadi kgale ba simolotse go nna karolo ya moetlo, mme ka tsela e e lekanyeditsweng.
Modulasetulo wa Ntlo ya Baeteledipele ba Setso kwa Kapa Botlhaba, Kgosi Langa Mavuso A re, bo mme ba baakanya basimane gore ba itekanele mo mebeleng, ba na le malwetse kgotsa ba sena ona. Bojalwa bo dirwa ke basadi, dijo tsa bagwerisiwa di rulaganngwa ke basadi, seo se ne se tlaa netefatsa gore ngwana wa mosimane o nna sentle, ke mosadi yo o tlhotlheletsang seo. Le go segiwa ga bojang jo bo rulelang ntlo, go dirwa ke basadi.
Ka jalo, go fosagetse gore re re basadi ga ba na seabe mo thulaganyong ya bogwera.
Leroborobo le lona le tlhola mathata mo moetlong o.
Ka ntlha ya fa bogwera jo bo tsenang ka setlha sa mariga bo tlogetswe mo ngwageng o o fetileng, fa jo bo tsenang ka setlha sa selemo jona bo emisitswe nakwana ka ntlha ya seelo sa tshwaetso e e kwa godimo ya bagwerisiwa ka Sedimonthole, tshwetso e sa ntse e tlaa tsewa ka setlha se se latelang sa mariga.
Jose Maponyane, motsamaisi wa senthara ya Boulders kwa Midrand , a re tiragalo ya go ngangisana ga gagwe le modirisi ga e tsewa ka mokgwa o e diragetseng ka ona.
Kgang e, e utlwilwe ka nako ya theetso kwa khomišheneng ya CRL, koo Maponyane a tlhageletseng gona go bua letlhakore la gagwe la kgang, go latela ngongorego e e tlhagisitsweng ke molweladiphetogo wa Kwa Ndebele, Thando Mahlangu.
Ka kgwedi ya Mopitlwe, Maponyane o ile a pateletsa Mahlangu gore a tswe ka mmolo ka ntlha ya fa a ne a apere diaparo tsa setso.
Mahlangu o ne a le ka mo gore ga lebenkele kwa mmolong fa a ne a bolelelwa gore moaparo wa gagwe ga o a lolama.
Maponyane o ne a emisiwa nakwana morago ga gore bidio e e bontshang kgotlhang e aname mo mafaratlhatlheng.
Khomišhene ya CRL e biditse Maponyane go mo naya tshono ya go tlhalosa tatelano ya ditiragalo tse di diragetseng kwa mmolong wa Boulders ka di 24 tsa kgwedi ya Mopitlwe.
Maponyane o boleletse Khomišhene gore o  ikopetse maitshwarelo ka tiragalo e, le fa go le jalo, o ne a ikutlwa ekete tiragalo e, e tserwe ka tsela e seng yona fa ngangisano ya bona e ne e ya magoletsana.
Ke rata go tsaya tšhono e go romela maitshwarelo a me kwa go Rre Mahlangu malebana le kutlobotlhoko le tshotlego e a itemogetseng yona ka ntlha ya tiragalo e e diragetseng ka di 24.
Go a swabisa gore tiragalo e, ga e a tlhalosiwa ka tsela e e diragetseng ka yona gonne ke nnile le dipuisano le Rre Mahlangu pele ga kgatiso ya bidio e e tlhageletseng ka tsela e e seng yona.
Ke ikotlhaela tiragalo e e diragatseng thata kwa ntle ga gore tshwaro ya ka Rre Mahlangu e ne e sena seriti sa botho le tekatekano e e tshegetsang Molaotheo wa rona.
Maponyane a re, pele ga go gatisiwa ga bidio e, o nnile le puisano e e siameng le Mahlangu fa a ne a mo kopa go fitlha dikarolo tse dingwe tsa mmele wa gagwe ka gonne badirisi ba bangwe ba ne ba ikutlwa ba sa phuthuloga gaufi le ene.
A re Mahlangu o ne a gana go fitlha dikarolo tse dingwe tsa mmele wa gagwe mme ke teng fa a mo kopileng teng gore a tsamaye fa bidio e ne e tsewa.
Mosireletsi o ne a boela kwa go nna mme a re, rra, Rre yo o gana go ikatega mme ke ne ka patelesega, jaaka ke le motsamaisi wa Senthara, go samagana le maemo.
Ka jalo, ke ne ka ya koo mme ka nna le dipuisano tse di siameng le Rre Mahlangu.
Fa ke ne ke mo kopa gore a ikatege ka ntlha ya fa a le mo lefelong la setšhaba, o rile nnyaa, ga ke kitla ke ikatega ka gonne se ke setso sa me, mme nna ka re, fela o tlhagisitse diaparo tsa gago tsa fa teng, ke fa ngangisano e simolotseng teng foo.
Ke ne ka re, lefelo le ke lefelo la setšhaba mme go na le bana mo mmolong o, gape batho le bona ba setse ba simolotse go ngongorega. Fa o sa batle, ke tlaa tshwanelwa ke go kopa mosireletsi a go ntshetse kwa ntle.
Modulasetulo wa CRL, Moporofesara David Mosoma a re, go mo utlwisa botlhoko gore a bo a bone ngangisano e e tletseng tšhakgalo jalo ka ntlha ya diaparo tsa setso.
Ke dutse fa ka pelo e e utlwileng botlhoko thata ka gonne ke ne ke sa solofela maitsholo kgotsa kgolagano ya mofuta o magareng ga batho ba ba sotlegileng thata ka ntlha ya go latlhegelwa ke setso le boitshupo jwa bona.
Mosoma a re, khomišhene e tlaa buisa bosupi jotlhe jwa tiragalo eo mme e dire dikatlenegiso kwa bofelong jwa kgwedi ya Moranang.
Puisano ka ga go somarela le go itumelela setso sa Seaforika le hisetori.
Matshwititshwiti a batho a tlaa boela kwa La Ventas kwa Madrid lwantlha fa e sale go simolola leroborobo la mogare wa corona, mo kgweding e e latelang go ya go bogela ntwa ya dipoo e e tlaa tshwarwang go kgobokanya madi a go thusa batho ba ba lwang le dipoo ba COVID-19 e batlogetseng ba sena ditiro. Go buile batlhankedi ka Lamatlhatso.
Mesako ya go lwa le dipoo ya kwa Spain fa e sale e tswadilwe mo ngwageng o o fetileng ka ntlha ya dikgoreletsi tsa kiletsomesepele tse di tsentseng batho ba ba lwang le dipoo mo mathateng a ditšhelete.
Palogodimo ya batho ba le 6,000, ba tlaa letlwa go bogela ntwa ya dipoo e e tlaa diragalang ka la 2 Motsheganong. Go bua kgaolo ya puso ya kwa Madrid.
Se se lekana le 40% jaaka baetleetsi ba tsaya lefelo leo jaaka mosako o o botlhokwa thata lefatshe ka bophara.
Dimaseke e tlaa nna patelesego mme dikgato tse di gagametseng tsa go katogana di tlaa tsenngwa tirisong kwa moletlong eno.
Meletlo ya dintwa tsa dipoo e megolo e e jaaka San Isidro, Sevillas, April Fair le Pamplonas San Fermin ka kgwedi ya Phukwi e ne ya phimolwa mo ngwageng o o fetileng, mme dipoo di ne tsa tlosiwa kwa dipolaseng, tsa romelwa ka tlhamalalo kwa matlhabelong.
Fela le pele ga dithibelo tsa kiletsomesepele di dira go dintwa tsa dipoo di eme tsi, letshwao la setso sa kwa Spain le ne le ntse le thatafalelwa ke go itsetsepela mo dingwageng tse di fetileng.
Maikutlo kgatlhanong le ntwa ya dipoo a a farologana magareng ga baagi ba kwa Spain, fa bangwe ba e tsaya jaaka karolo e e botlhokwa ya setso sa bona, mme ba bangwe ba re ke tiragalo e e setlhogo.
Go ya ka potsolotso ya 2019 malebana le El Espaol, kuranta ya mo  mafaratlhatlheng e fitlhetse gore, 56.4% ya baagi ba Spain e kgatlhanong le ntwa ya dipoo, fa 24.7% e ne e e tshegetsa mme 18.9% yona e e itlhokomolositse.
Stellenbosch Wine Routes e ne e keteka segopotso sa ngwaga wa bo 50 monongwaga, phitlhelelo e e botlhokwa e e e tlhakanetseng le intaseteri ya bojanala ya beine mo Aforikaborwa.
The wine route e tlhamilwe ka ngwaga wa 1971.
Jaaka e le yona e e nang le palo e e kwa godimo ya karolotuelo ya dibeine mo nageng, Stellenbosch Wine Routes e tlhagoletse ba intaseteri ya bojanala ya beine tsela.
Intaseteri e, e tsenya dibilione di le R7.2 go GDP ngwaga le ngwaga.
Johan Malan wa kwa Simonsig Estate a re wine route e godile thata mo dingwageng tse di fetileng, mme e ngoka baeng ba kwa moseja le ba selegae.
Ke akanya gore ponelopele e kgolo e e diragetseng mo dingwageng tse 50 tse, ke ntlha ya gore e thusitse go anamisa setso go nwa beine.
Mme gape se se diragetseng morago ga moo, ke ntlha ya gore diresetšhurente simolotse go nna le ditsha tsa beine, di kopantse dijo le beine mmogo mme seo se dirile gore Stellenbosch e nne khepetlele ya dijo ya Aforikaborwa.
Fa o ka lebelela diresetšhurente tse di mo maemong a ntlha a a 10 mo nageng ya rona, di le nne tsa tsona, di ikaegileng mo tseleng ya beine ya kwa Stellenbosch
UK e laela Kgosana Phillip kwa phitlhong.
Prince Phillip o tlhokafetse mo bekeng e e fetileng ka Labotlhano kwa ntlong ya segosi kwa Windsor, a na le kgosigadi mo letlhakoreng la gagwe.
Meghan, mosadi wa ga kgosana Harry wa ko Britain, o tla lebelela phitlho ya ga Kgosana Phillip kwa legaeng la gagwe kwa California ka Lamatlhatso morago ga fa a eleditswe ke ngaka ya gagwe gore a seka a tsaya maeto ka ntlha ya fa a imile, motswedi o itse maemo a a rialo.
Meghan o tlaa lebelela jaaka Harry a tsamaya le mokoloko kwa moraga ga lekase la monna wa ga kgosigadi Elizabeth wa dingwaga di le 99 mmogo le maloko a mangwe a lelapa la segosi, go akaretsa le rraagwe Kgosana Charles le morwarragwe, kgosana William.
Phitlho e e tlaa tshwarwelwang kwa kerekeng ya St George kwa ntlong ya segosi kwa Windsor, kwa Harry le Meghan ba nyalaneng teng ka 2018, e tla nna  lwa ntlha kgosana e kopana le ba lelapa la gagwe morago ga gore ena le mogatse ba tshware dipotsolotso le Oprah Winfrey ka kgwedi ya Mopitlwe.
Mo dipotsolotsong tseo, ba latofaditse mongwe wa lelapa sa segosi, yo ba sa mmitsang ka leina, ka go dira tshwaelo ya bosemorafe mme a re, kopo ya ga  Meghan ya go thusiwa fa a ne a na le maikutlo a go tsaya botshelo jwa gagwe, e ikgatholositswe.
Motswedi, yo kopileng go nna tlhokaina, o rile Meghan, yo o itsegeng jaaka mosadi wa semmuso wa Sussex, o ne a solofetse go tsenela phitlho.
Fela ngaka ya gagwe ga e a mo letla gore a tseye maeto.
Bontsi jwa bobegadikgang bo tlaa tsepamisa megopolo mo maitsholong a maloko a segosi kgatlhanong le Harry.
Dikgosana tse pedi di tlaa tsamaya ka mokoloko kwa morago ga bana ba ga Phillip ba le bane mme ba tlaa kgaoganngwa ke ntsalaabona, Peter Phillips.
Harry le Meghan ba fudugetse kwa Los Angeles mme ba lesa ditiro tsa bona tsa segosi mo ngwageng o o fetileng.
Banyalani bano ba tsamaisitse kgare e e neng e akaretsa malomo a a tshwanang le lelomo la kwa Greece go bontsha ngwao ya ga Phillip, le lelomo le le bidiwang “Sea Holly” go bontsha kgolagano ya gagwe le sesole sa kwa lewatleng.
Karata e ne e kwadilwe ka letsogo ke Meghan.
Fa lekase la ga kgosana Phillip le isiwa kwa kerekeng go ya go simolola tirelo ya phitlho ya gagwe, le tlaa tsewa ka sejanaga se se kgethegileng sa Land Rover, se kgosana e ya kwa Britain e nnileng le seabe mo go tlhamiweng ga sona.
Phillip, monna wa ga kgosigadi Elizabeth, o tlhokafaletse mo bekeng e e fetileng a le dingwaga di le 99 mme phitlho ya gagwe e tlaa tshwarelwa kwa ntlong ya segosi kwa Windsor ka Lamatlhatso, mme setšhaba ga se a letlelelwa.
Le fa dilo tse dintsi tse di amang tirelo e di fokoditswe ka ntlha ya dikgoreletsi tsa COVID-19, dikarolo tse dintsi tsa setso di tlaa nna teng. Go tlaa nna le mokoloko wa sesole mo gare ga ntlo ya segosi, le batho ba ba tlaa tshwarang lekase go tswa kwa diyuniting tse di nang le kgolagano e e tseneletseng go Philip.
Le fa go le jalo, mo boemong jwa koloi ya ditopo e e tlwaelegileng, mmele wa ga Phillip o tlaa tsewa go tswa kwa lefelong la ona la boikhutso, go ya kwa kerekeng ya St George ka sejanaga sa Land Rover Defender e e fetotsweng gore e kgone go pega lekase ka maikaelelo a go tsamaisana le dithulaganyo tsa ga Phillip tsa phitlho.
Tonakgolo Boris Johnson o boleletse palamente ka Mosupologo gore, go ne go le matshwanedi gore Phillip a isiwe kwa lefelong la gagwe la bofelo la boikhutso ka sejanaga sa Land Rover, se kgosana e nnileng le seabe mo tlhamiweng ga sona.
Sejanaga sa Jaguar Land Rover se tlaa dirisiwa go tsamaisa lekase la kgosana Phillip wa kwa Britain.
Moletsi wa piano wa mmino wa Jazz mo Aforikaborwa, Moses Taiwa Molelekwa, o ka bo a tshwere dingwaga di le 48 gompieno.
O tlhokafetseng dingwaga di le 20 tse di fetileng.
Ka di 13 tsa kgwedi ya Tlhakole 2001, mmele wa ga Molelekwa le wa mosadi wa gagwe Florence Mtoba, e fitlhetswe kwa ofising e ba neng ba e tlhakanetse kwa Johannesburg.
Ba ne ba na le morwa wa dingwaga di le robedi ka nako e.
Rraagwe, Jerry, a re o santse a retelelwa ke go lebala.
Go bonolo mo bathong gore ba go reye ba re, lebala.
Ga e se roboto wa itse. Ke maikutlo.
Ka jalo ke sa ntse ke na le dipotso di le dintsi mme ga di ise di arabiwe mo raporotong.
Bokhutlo ke gore, o bolailwe mosadi wa gagwe mme a ipolaya, fela ga ke bone moko wa kgang eo.
Fa ke lebelela raporoto e, ga e tlhalose tota tota, e neela polelo fela mme ga e kae gore sebetsa se se dirisitsweng ke se, go bua Molelekwa.
Akatemi ya mmino e tlhomilwe go mo tlotla.
Molelekwa o ne a diragatsa le batho ba ba tshwanang le bo Miriam makeba le Jonas Gwangwa ka dingwaga tsa bo 1980.
Molelekwa o kaile Herbie Hancock, Bheki Mseleku le Abdullah Ibrahim jaaka batho ba ba nnileng le tlhotlheletso e kgolo mo mminong wa gagwe.
Thembelihle Dunjana a re mmino wa ga Molelekwa o tshela mo bathong ba bašwa.
Kgosigadi Elizabeth o tlaa laela kgosana Phillip la bofelo, monna wa gagwe wa masome a dingwaga a a fetang supa, kwa tirelo phitlhong ka Lamatlhatso, le setšhaba se tlaa nna le motsotso wa tidimalo go tlotla loso lwa motho yo o tlotlegileng mo mmusong wa bobusaesi wa kwa Britain.
Ga go kitla go nna le mokoloko wa setšhaba, phuthego yotlhe e tlaa apara dimaseke mme Kgosigadi, yo o reng loso lo tlogetse phatlha e kgolo thata, o tlaa nna e le nosi.
Ke kgosigadi, o tlaa itshola ka seriti le bopelokgale jaaka a dira ka metlha.
Ka yona nako eo, o laela motho yo o neng a le mo lenyalong le ena dingwaga di le 73, go bua Justin Welby, Mobishopomogolo wa Canterbury, yo o tlaa thusang ka tsamaiso ya tirelo.
O rile o solofetse fa phitlho e tlaa nyalelana le dimilione tsa batho go ralala lefatshe, ba ba latlhegetsweng ke batho ba ba ba ratang ka nako ya leroborobo.
Ke akanya gore go tla nna le dikeledi mo magaeng a le mantsi ka ntlha ya fa maina a mangwe a tlaa tla mo megopolong ya bona,  difatlhego tse di ba latlhegetseng tse ba sa tlholeng ba di bona, diphitlho tse ba paletsweng ke go ya kwa go tsona jaaka ba le bantsi ba paletswe ke go tla mo go e ka ntlha ya gore e lekanyeditswe phuthego ya batho ba le 30, a rialo.
Seo se tlaa roba dipelo di le dintsi.
O ne a kopa setšhaba go rapelela bogosi.
Phillip, kgosana ya kwa Edinburgh, yo o nnileng mo letlhakoreng la mosadi wa gagwe mo dingwageng di le 69 tsa puso, o tlhokafetse ka kagiso a le dingwaga di le 99 mo bekeng e e fetileng kwa ntlong ya segosi, kwa balekane ba ba neng ba nna teng ka nako ya kiletsomesepele.
Mogaka wa sesole sa kwa Lewatle sa Ntwa ya Lefatshe ya Bobedi, yo o nang le maitemogelo a mantsi, phitlho ya gagwe, e e neng e rulagantswe ka maatlametlo ke kgosana ba boene,  e na le ponagalo e kgolo ya sesole, le badiri ba sesole ba ba tshamekang karolo e kgolo thata.
Masole a dibente le sesole sa kwa Lewatleng ba tlaa tsaya karolo, fa lekase la gagwe lona le tlaa tsewa go tloga kwa lefelong la lona la boikhutso ka mo teng ga ntlo ya segosi, go ya kwa kerekeng, le pegilwe mo godimo ga koloi e e kgethegileng ya Land Rover, e a nnileng le seabe mo go dirweng ga yona.
Ka 1400 GMT, pele a ga tirelo e simololaa, go tlaa nna le metsotso wa tidimalo.
Phuthego e tlaa bo e lekanyeditswe go maloko a lelapa le ba lelapa la ga Philip. Ga go kitla go nna le lefelo la bodulo la borradipolotiki ba ba tshwanang le Tonakgolo Boris Johnson, yo o tla lebelelang tirelo mo thelebišeneng, mo e tlabo e gasiwa teng.
Tiragalo yotlhe e tlaa tshwarelwa ka fa gare ga dipota tsa ntlo ya segosi kwa Windsor mme setšhaba se kopilwe go se kgobokane kwa ntle kgotsa kwa dingwe tsa dikago tsa segosi go bontsha tlotlo.
Jaaka motho yo o neng a itsege a le bosilo ebile a tlotlegile thata, Phillip o ne a kaiwa fa a ne a thusa mosadi wa gagwe yo a mo nyetseng ka ngwaga wa 1947, ka go ntšhwafatsa bobusaesi morago ga nako ya dintwa, le samagana le mathata a mantsi a a tlhagileng kwa bogosing.
Mo kgweding e e fetileng, ba bogosi ba itemogetse mathata a mantsi a ba iseng ba itemogeleng  ona mo dingwagasomeng fa Kgosana Harry, setlogolo sa ga Elizabeth le Phillip, a ne a fana ka potsolotso go Oprah Winfrey le mosadi wa gagwe Meghan, yo a sa kgonang go nna teng kwa phitlhong ka ntlha ya fa imile e bile a eleditswe gore a se tseye maeto.
Se ke phitlho.
Dithulaganyo di dirilwe ka tumalano, mme di tsaisana le dikeletso tsa kgosana.
Ba lefelo ba bogosi ba gateletse gore, le fa tirelo e nnile le susupo sa gore go tlhokafetse motho yo mogolo kwa bogosing, e nnile tirelo ya go fa ba lelapa nako go hutsafalela go tlhokafala ga ga Rre wa lelapa, rremogolo le rremogologolwana
Morwa wa bobedi wa balekane ba, Kgosana Andrew o rile mmaagwe o ne a bontsha e motho o tiileng le fa a lebagane le tatlhegelo e a tlhalositseng fa e mo tlogetse ka phatlha e kgolo mo botshelong jwa gagwe.
Yona ke tatlhegelo e kgolo, a rialo
Ke akanya gore tsela e nka e bayang ka yona ke gore, re latlhegetswe ke rremogolo wa setšhaba sotlhe.
Dokumentari e e gapileng sekgele ya ga Garrett Bradley, Time, e ka tswa e bua ka botshelo jwa kwa kgolegelong, mme, go ya ka motsamaisi, yona tota ke kgang e e buang ka lorato.
Filimi e e tlhophilweng go gapa sekgele sa Oscar e, e sala Fox Rich morago mo dingwagasomeng di le mmalwa fa a lwela  monna wa gagwe, yo a atlholetsweng dingwaga di le 60 kwa kgolegelong ka ntlha ya tsietso ya banka e balekane ba ba e dirileng ka dingwaga tsa bo 1990, gore a gololwe kwa kgolegelong ya kwa Louisiana.
Ke ne ka tsena mo porojekeng ka maikaelelo a go atolosa dipuisano ka ga botshelo jwa kwa kgolegelong go tswa mo letlhakoreng la me jaaka motho wa mosadi. Bradley o boleletse Reuters mo dipotsolotsong kwa California.
Ke tla re “Time” ke kgang ya lerato, e e ikaegileng mo go Fox Rich, motho wa lelapa yo o neelang ka dingwaga di le 21 tsa botshelo jwa gagwe le botshelo jwa lelapa la gagwe gore a kgone go kopanya ba lelapa la gagwe gape.
Fa re latela filimi e e fitileng, e e nang le moono o o tshwanang le wa filimi e, Bradley simolotse go gatisa “Time” le Rich le basimane ba gagwe ka 2017 ka maikaelelo a go golola filimi ya bokhutshwane jwa metsotso e le 13.
Ka letsatsi la bofelo, Rich, yo o ntseng kwa kgolegelong dingwaga di le tharo le halofo ka ntlha ya borukhutlhi, o mo file kgatiso ya diura tse di fetang 100 gore a e dirise.
Dipholo tsa teng ke dibidio tsa kgale  tse di ntšhwafaditsweng, tse mo go tsona, Rich a bonwang a tlhokomela ba lelapa la gagwe mo dingwageng tse di fetileng kwa ntle ga monna wa gagwe.
Ke rata go akanya gore ga go sepe mo filiming e, se se sa bueng ka lorato le tshwaragano le go itlhalosa gore o mang. Bradley o buile jalo.
Boto ya bookamedi e e ikemetseng ya Facebook e rile ka Labotlhano, e okeditse nako ya go swetsa gore a e tlaa tshegetsa go sekegiwa ga moporesidente wa maloba wa kwa US, Donald Trump kwa Facebook le Instagram kgotsa nnyaa.
Boto e, e e tlhamilweng ke Facebook go tsibogela lenyatso ka ntlha ya mokgwa o ka ona ba tsamaisitseng dikgang tsa bona tse di bakang mathata, e kwadile Tweet e e tlhalosang gore ba tlaa tlhagisa tshwetso ya bona mo dikgweding tse di tlang.
Facebook e ile ya thibela Trump go dirisa diakhaonto tsa ga gagwe tsa Facebook le Instagram ka ntlha ya matshwenyego a tswelelo ya tirisodikgoka morago ga gore baemanokeng ba gagwe ba tlhasele US Capitol ka kgwedi ya Ferikgong.
E ne ya romela kgetse kwa botong morago ga nakwana.
Boto e ka gale e nang le malatsi a le 90 go tsaya tshwetso, e ne e solofetswe go dira kitsiso ka ga katlholo ya yona mo malatsing a a tlang.
Mme boto e rile, katoloso ya yona ya nako ya ditshwaelo ya setšhaba, e ba bontshitse gore ba tlhoka nako e ntsi go sekaseka ditshwaelo.
Boto e rile ya re, e  amogetseng ditshwaelo tse di fetang 9 000 ka palo mo kgetseng ya ga Trump. Ditshwaelo tse di fetang tse ba kileng ba fitlhela mo dikgetseng tse dingwe.
Seopedi le modiragatsi Jennifer Lopez, le naledi ya beisebolo ya maloba ya New York Yankees Alex Rodriguez, ba kgaotse tumalano ya bona ya go nyalana ka ntlha ya gore “re botoka fa re le ditsala fela” o buile jalo ka Labone fa a ne a dira kitsiso ya kgaogano ya bona dikgwedi morago ga go ganela gore kamano ya bona e mo mathateng.
Re lemogile gore re botoka fa re le ditsala fela, mme re solofela go tlaa nna go ntse jalo. Lopez wa dingwaga di le 51 yo o itsegeng ka la J.Lo , le Rodriguez wa dignwaga di le 45, yo o itsegeng ka la A-Rod, ba buile jalo mo setatamenteng se se kopanetsweng.
Kontinente ya Aforika free trade ke porojeke ya kitlano ya Aforika (AU)
E e tlhomilweng ka ngwaga wa (2018) e tlhalositswe jaaka setlamo se se tlileng go kgontsha go dira tirelo e e akaretsang kgolo e e tsepameng.
Ka kgwedi ya Phukwi 2019, maloko a masome a matlhano le bone (54) a AU ba saenetse tumalano le Eritrea
Fa dipuisano di ntse di tswelela, tumalano ya trade e ne ya thankgolla semmuso ka tsatsi la ntlha la Ferikgong monongwaga.
Kakanyo ke gore e tla tsenngwa tirisong mo dikgatong di le tharo.
Banka ya lefatshe ka bophara e nagana gore e tlile go ntsha batho ba ka nna di millione di le masome a mararo mo lehumeng le le tseneletseng.
A mme e tla dira jalo?
Maitemogelo a AU a ka thusa go bontsha tsela e e yang kwa pele, ke kgonego e e tlaa nnang teng ya go se tswele pele.
Go ya ka Katlego, EU e nnile le seabe mo tsweletsong e e kwa setlhoeng ya kagiso le kutlwano le poelano, temokerasi le ditshwanelo tsa batho kwa Yuropa.
E tokafaditse ikonomi magareng ga ba bahumi le ba dikobo dikhutshwane mo dikarolong dingwe tsa molaotheo.
Fa EU e ne e tlotlomadiwa/newa sekgele sa kagiso ka 2012 komiti ya  e ne ya tlhalosa gore ka maikemisetso le thotloetsoka go aga maikaelelo a a tshwanang, manaba a kgale a ka kgona go dirisana mmogo.
E tlhagisitse diphitlhelelo di le mmalwa go akaretsa seabe sa EU mo kitsisong ya temokerasi kwa Greece, Spain le Portugal, go gagamadiwa ga temokemisi kwa Botlha ba jwa Europe le go fenya kgaoganyo magareng ga Botlhaba le Bophirima ka bogare, ga mmogo le dikgotlhang tse di leng teng tsa bosetšhaba.
Mo ntlheng ya diphoso, EU iponetse mathata a a rileng ka boyona.
Sekao, go ne ga bodiwa ka ga tsenelelo e e bokete mabapi le Karabo ya bona fa Greece e ne e na le mathata a dikotlolo le tse dingwe gape maloba ka ga Karabo ya  leroborobo la COVID-19.
Mme EU e bontshitse kgotlelelo e e gakgamatsang le fa ba ne ba latlhegelwa ke maloko a bone ka bontsi kwa UK, ka ga Brexit.
Pele e ka nna mongwe wa maloko a EU ka  botlalo, baemedi ba naga ba ne ba tshwanelwa ke go fitlhelela maemo/melao e e gagaetseng go ya ka puso le maemo a ikonomi magareng ga tse dingwe.
Go farologana ga yona ke karolo ya lebaka la katlego ya yona.
Maikaelelo magolo a thereiti ya Aforika ke go tlhola mmaraka o le mongwe go ralala kontinente ya dithoto le ditirelo ka go tlhola metsamao e e lokologileng ya bagwebi le babeeletsi.
Go di tshono tse di namatshang.
Ga jaana Afroika e e sa ntsheng tse dikgatlisang ka ga global trade go ralala naga e ntsha di peresente di le pedi fela.
Khonferense ya ditshaba kopano ka ga kgwebisano le tlhabololo (UNCTAD) e tsitsinya gore,fa e le gore le fa kgwebisano e ka tsenngwa tirisong ka botlalo,GDP ya bontsi jwa dinaga tsa Aforika e ka tlhatloga ka peresente e le nngwe go ya go diperesente di le tharo fa di  tlhotlhwa di tloswa.
Banka ya lefatshe e lekanyetsa gore e tla matlafatsa ikonomi ya kgaolo ka dipereesente di le supa kgotsa di dolara tsa dibilione di le 450, e tla itlhaganedisa dituelo tsa basadi ka diperesente di le 10.3 go badiri ba ba senang bokgoni, 19 diperesente di le 9.8 go badiri ba ba nang le bokgoni
Dintlha dingwe tse di matswakabele di santse di tlhoka go sekasekwa.
Tse di akaretsa go isiwa kwa tlase ga ditlhotlhwa tse di leng teng.
Seka, dinamune tse di rometsweng go tswa Aforikaborwa, tse di ka rekiswang kwa lebenkeleng kwa Kenya, ga jaana di ngoka diperesente di le tsa tuelo.
Ntlha e nngwe e e sa rarabololwang ke go fitlhelela tumalano ka ga melao ya tlhago.
Aforikaborwa e tlhoka go fenya dikgwetlho tse dingwe.
Tlhatlogo ya ditlhotlhwa ya nakwana ga e a tshwanela go tlisa go phimolwa ga dipholisi go tswa mo dibankeng. 
Pegelo ya rona e tsepamisa mogopolo mo kgannyeng eno.
Gareng ga diphitlhelelo tse dikgolo, puso e retelelwa ke go tsaya dikgato tse di botlhokwa go tokafatsa maikarabelo.
Re tlaa tswelela go dira mmogo le go tshegetsana mo dikgwebong le diporojeke tsa rona tse re di tlhakanetseng, Lopez le Rodriguez ba buile jalo.
Bangwe ba balekane ba ba neng ba tumile thata kwa United States mo dingwageng di le nne tse di fetileng e bile ka dinako dingwe ba ne ba itsege mo bobegadikgannyeng ka la J-Rod, Lopez le Rodriguez ba rile, ga ba kitla ka tsosa modumo ka kgaogano ya bona, se, e le go tlotla bana ba bona, ba ba nnileng le bona mo dikgolaganong tsa bona tse di fetileng.
Re eleletsana masego mme re eleletsa le bana ba rona masego.
Ka ntlha ya tlotlo e re nang le yona mo go bona, tshwaelo e le nngwe fela e re nang le yona ke gore, re leboga mongwe le mongwe yo o re romeletseng mafoko a kemonokeng, Lopez le Rodriguez ba buile jalo.
Ka kgwedi ya Mopitlwe, ba ganetsane le dipegelo tsa gore ba kgaogane, ba kaya fa ba santse ba samagane le dilo dingwe.
Ka nako eo, webosaete ya batho ba ba tumileng TMZ, tsebe ya borataro ya The New York Posts, le diwebosaete tse dingwe tsa boitapoloso di umakile fa metswedi mengwe, e e atamelaneng thata le balekane ba, e kaile fa ba setse ba kgaotse kgolagano ya bona.
Rodriguez le seopedi sa “Love don’t cost a thing”, yo o neng a opela kwa tlhomong ya moporesidente Joe Biden ka Ferikgong, ba simolotse go ratana ka ngwaga wa 2017 mme ba dira kitsiso ka maikaelelo a bona a go nyalana ka Mopitlwe ka 2019.
Kwa bofelong jwa ngwaga o o fetileng, Lopez o rile ba buseditse lenyalo la bona kwa morago gabedi ka ntlha ya leroborobo.
O simolotse tiro ya gagwe jaaka sebini le seopedi mme a tlhagisa le go diragatsa mo filiming ya Hustler ya 2019.
O tlhageletse mo difiliming tse dingwe le mo thelebišeneng.
Rodriguez rotse tiro ka 2016 morago ga go dira dingwaga di le  22 mo a neng a fitlheletse di run di le 696, tse di mmeileng mo maemong a bone a lenaane la batshameki ba ba tlhwatlhwa ba beisebolo.
Kwa Nashville, Tennessee, legae ya dipina tsa mmino wa Country, Akatemi ya mmino wa Country e tlaa tshwara moletlo wa dikgele wa ngwaga le ngwaga ka Sontaga, go tsenyeletsa le mafelo a mannye a kgaso .
Jaaka fa leroborobo la Corona le santse le tswelela, o ke ngwaga wa bobedi o moletlo wa dikgele o tlaa tshwarelwang kwa dikarolong tse di farologaneng go dikologa Nashville go na le lefelo le le tlwaelegileng la kwa Las Vegas.
Moletlo wa dikgele wa ACM wa bo 56 ona, o tlaa akaretsa ditiragatso tsa kanamana, kwa go tlabong go na le bobogedi gona, go akaretsa le kwa ntlong ya Grand Ole Opry kwa Nashville.
Moletlo wa Kabelo ya dikgele wa ACM, o tlaa bontshiwa ka  Sontaga ka 8 P.M. ET (0000 GMT) mo CBS le Paramount +, mme o tla bo o na le badiragatsi ba le bantsi go akaretsa bathusa batsaimaisi e leng, Keith Urban  le mickey Guyton, gammogo le dinaledi tse di tshwanang le Luke Bryan, Kenny Chesney, Maren Maurice le Luke Combs.
Urban, mofenyi wa sekgele sa modigatsi wa ngwaga ka 2019, o boile gape morago ga go nna motsaisi mo ngwageng o o fetileng, fa motlhophiwa wa ACM, Guyton ena e tla nna mosadi wa ntlha wa montsho go tshwara moletlo.
Ke itumetse thata gore ke be tlile go tsamaisa moletlo le tsala ya me, Urban, go bua Mickey mo setatamenteng.
Ke rata gore mongwe le mongwe o tlaa kgona go bona matlhagatlhaga a gagwe le mowa gagwe wa botlhami ka botlalo.
Tiragatso ya ga Guyton ya pina ya gagwe e e tumileng thata “What Are You Gonna Tell Her” kwa moletlong wa ngwaga o o fetileng, e ne e a akareditse Urban jaaka motshemeki wa piano.
O ne a tlhophilwe go ikgapela sekgele sa modiragatsi yo mošwa wa mosadi wa ngwaga, mme o tlaa opela pina ya gagwe “Black like me”.
Morris le Chris ba eteletse pele dipalo tsa batho ba ba tlhophilweng mo ngwageng o, ka ditlhopho di le thataro mongwe le mongwe.
Morris o tlhophetswe The Bones jaaka pina ya ngwaga le ngwaga.
Stapleton, yo o tlhophetsweng sekgele sa seopedi le motsweretshi yo o gaisang wa monna, o tlhophetswe gape le pina ya ngwaga ka pina ya gagwe ya Starting Over jaaka sebini le mokwadi wa dipina.
Miranda Lambert o latela ka ditlhopho di le tlhano.
O ke mosadi yo o mo tlhophileng go ba feta botlhe mo hisetoring ya Akatemi, ka palogotlhe ya 68 mo botshelong jwa gagwe.
Mo nakong e, “Blue Bird” ya gagwe e tlhophetswe go ikgapela sekgele sa pina ya ngwaga le bidio ya ngwaga.
Moletlo wa 2020 o itemogetse maleka a di boutu mo sekgeleng sa  modiragatsi wa ngwaga magareng ga Carrie Underwood le Thomas Rhett.
Rhett o tlhophetswe sona sekgele seo gape ngwaga o, mmogo le mofenyi wa maloba Bryan, gammogo le Combs, Stapleton le Eric Church.
Sweden e lebane le tlhokego e kgolo ya peo ya bonna e e thusang bomme go ima jaaka baabi go tila maokelo mo leroborobong le la mogare wa corona, se se diegisa thulaganyo ya tsenngwa ga peo ya monna mosading, mo dikarolong tse dikgolo tsa tlhokomelo ya boitekanelo, mme se, se oketsa palo ya dingwaga tsa go leta.
Re felelea ke peo ya bonna.
Re nnile le baabi ba le mmalwa thata mo tsamaong ya ngwaga o o fetileng, go bua Ann  Thurin Kjellberg , Tlhogo ya Yuniti ya go atisa kwa bookelong jwa University kwa Gothenburg.
Tlhaelo e, e kaya gore dinako tsa go emela thuso ya ga ima di oketsegile, tloga ka go leta dikgwedi di le thataro go bokana ka dikgwedi di le 30 mo ngwageng o o fetileng, gongwe go feta, dingaka tse di itseng ka ga morero o di boleletse Reuters.
Go a tlhobaetsa gore re be re sa kgone go bo nako e e siameng kgotsa letlha la kalafi, go bua Elin Bergsten, morutabana wa dipalo wa dingwaga di le 28 go tswa kwa Borwa jwa Sweden.
Dingwaga di le pedi tse di fetileng, Bergsten le monna wa gagwe ba lemogile fa a kgone go a sa kgone go ntsha matute a bonna, mme bobedi jo jwa dira kopo ya go thusiwa ka go ima.
O ne a tshwanetse go ya kwa logatong lwa bobedi lwa kimiso ya gagwe pele ga ba itemogela tiego ka ntlha ya tlhaelo ya kalafi.
Ke bothata jwa bosetšhaba. Go bua Thurin Kjellberg.
Re feletswe mo Gothenburg le Malmo, Stockholm le yona e tlile go felelwa e se kgale, a oketsa ka go umaka mafelo a le mararo a a itsegeng mo nageng.
Go feta Batlamedi ba tlhokomelo ya boitekanelo, go na gape le ditleliniki tsa poraefete kwa Sweden tse di kgonang go thibela tlhaelo e ka go reka peo ya bonna go tswa kwa moseja wa mawatle.
Mme thuso ya boimana koo go le gantsi e tlhoka madi a a kana ka 100 000 Swedish crowns ($11 785),  e e dirang gore batho ba le bantsi ba palelwe ke go e fitlhelela.
Thuso ya boimana ga e duelelwe kwa tirelong ya Bosetšhaba ya Boitekanelo kwa Sweden.
Dinaga tsa kwa Nordic le Belgium di na le kelo ya thuso ya boimana e e kwa godimo mo lefatsheng, go ya ka go nna teng ga ka dimilione tsa batho, go ya ka setsheo sa Setšhaba sa Human Reproduction le Embryology kwa Europe.
Ka fa tlase ga molao wa kwa Sweden, sampole ya peo ya bonna e ka dirisiwa fela ke basadi ba le barataro ka palo.
Bontsi jwa palo ya peo ya bonna e go neelanwang ka yona kwa Sweden e se setse e fitlheletse bokgoni jwa semolao, mo go rayang gore mo dikgaolong tse dintsi, thuso ya boimana e fitlhelwa fela ke basadi ba ba dirisitseng sampole e e rileng ya peo ya bonna mo nakong e e fetileng.
Margareta Kitlinski, yo o tsamaisang yuniti ya go atisiwa ga batho kwa bookelo jwa Unibesitithi kwa Skane, tleliniki ya mofuta o e e di fetang tsotlhe kwa Sweden, o rile go ka tsaya dikgwedi di le robedi go rulaganya moabi wa peo ya bonna ka ntlha ya diteko di le dintsi tse di dirwang, le gore disamopole di le dintsi di feleletsa di sa kgone go dirisiwa ka ntlha ya mathata a a tlwaelegileng a go gatsela.
Fa o na le banna ba le 50 ba ba ikgolaganyang le wena, ke halofo fela ya bone e e ka kgonang go abelana ka peo ya bonna. Go bua Kitlinski.
Dingwe tsa dikgaolo tsa kwa Sweden di tsene mo mafaratlhatlheng go rotloetsa banna go abelana ka peo ya bonna, mme dipholo tsa gona di a farologana.
Mo nakong e, tlhaelo e a tswelela.
Re tlhoka go ya kwa thelebišeneng go ya go bolelela banna ba mo Sweden gore ba iponagatse, Thurin Kjellberg a rialo.
Kgang ya monna wa mo Ndebele yo o neng a kopiwa go tswa ka mmolo e bontsha e ya bokhutlong.
Bidio ya tiragalo ya gagwe ya kwa mmolong e ne e aname mo inthaneteng mo kgweding e e fetileng.
Morero o jaanong o beilwe fa pele ga Khomišhene ya Ditshwanelo ya CRL, e e tlhalositseng fa tiragalo e ama setšhaba sotlhe.
Thando Mahlangu o ne a tobiwa ke Molaodi wa kwa mmolong wa Boulders, Jose Maponyane ka fa gare ga lebenkele la Clicks mme a mmolelela gore diaparo tsa setso tsa seNdebele tse a di apereng ga di na seriti e bile ga di maleba.
Maponyane o utlwagetse mo bidiong a re, ga a kitla a letla moaparo wa mofuta oo mo mmolong wa gagwe.
Tlaa re kgaole kanelo e telele, re na le tshwanelo ya tsena.
Ga ke letlelele se mo mmolong wa me.
Ka jalo ke kopa o tsamaye, Maponyane o utlwagetse a bua jalo.
Mahlangu o nnile bonako go gakolola Maponyane gore o apere moaparo wa Seaforika mo Aforika. Ke fa Maponyane a ka gatelela gore moaparo oo e ne e se wa go ka aparwa mo lefelong la batho botlhe.
Botsaimaisi jwa mmolo bo rile bo maswabi ka se se diragaletseng Mahlangu mme ba sekegile motsamaisi wa senthara e e amegang.
Nnete e e botlhoko mo Aforikaborwa, e ke itemogetseng yona kwa gare ga lebenkele la Click kwa Mmolong wa Boulders .
Ka ntlha fela ya motsamaisi yo o rileng ke mmolo wa gagwe.
Ke ne ka bolelelwa gore moaparo wa me ga o a letlelesega mme ke tshwanetse go tsamaya. Omega risk solutions e ntshwere makgwakgwa.
Molwelasetso wa dingwaga di le 35 a re, e ne e se lwantlha a itemogela nyenyefatso ya mofuta o.
Maitemogolo ao a mpuseditse morago kwa tiragalong e e diragetseng kwa Gautrain.
Ke ne ka lelekiwa kwa Gautrain ka ntlha ya fa ke ne ke apere diaparo tsa setso tsa seNdebele, ke bua isiNdebele e bile ke dumela mo puong ya isiNdebele.
Redefine Properties, e e tshwereng mmolo wa Boulders kwa Midrand, ba re ba ikopetse maitshwarelo kwa go Mahlangu ka bobona.
Khomišhene gompieno e biditse Redefine Properties go nna teng kwa theetsong go batlisisa gore ke kgatotshiamiso efe e ba e tsereng go latela tiragalo e.
Moeteledipele wa setlamo, Andrew Konig a re ba ikaeletse go dira dipatlisiso mo teng ga setheo.
Re ikwatlhaela tiragalo e thata mme re tsere dikgato di le dintsi go siamisa tiragalo eno. Tiragalo eno e re tshwaretse seipone se re tlaa itebang mo go sona, go bona maitshwaro a rona le a badiri ba rona.
Re amogetse mo phatlalatseng gore Redefine e itlhaotse mo maitshwarong a motsamaisi mme ga re tsamaisane le se se diragetseng, e bile re tlhaloganya gore Rre Mahlangu le molekane wa gagwe ba ne ba tsholwa ka tsela e e sa amogelesegeng.
Konig o rile setlhopha se ikopetse maitshwarela kwa go Thando Mahlangu ka namana gammogo le Khansele ya seNdebele ka ga tiragalo e.
Re ikgolagantse ka tlhamalalo le Rre Mahlangu le bagakolodi ba gagwe. Re buile le bona labofelo ka Labone mme ka Labotlhano, setlhopha sa kwa Redefine se ile kwa khanseleng ya morafe mme re ntse fa fatshe le Khansele, ka boikobo mme ra tlotla setšhaba sa maNdebele le go ikopela maitshwarelo ka tiragalo e e diragetseng kwa The Boulders.
Re itumelela go bega gore re tsamaile re na le  maikutlo a gore re fitlheletse maikaelelo a rona a go batla go lefisa melato ya diphoso tsa rona.
Modulasetilo wa CRL, Moporofesara David Mosoma a re Khomišhene e tlaa buisana le botlhe ba ba amegang mo tiragalong eo mme e dire dikatlenegiso tsa go siamisa diphoso moragonyana mo kgweding eno.
Botlhokwa jwa seno ke go netefatsa gore go na le kanaanelo ya ditso le ditumelo tse di farologaneng.
Re akanya gore mo ntlheng e, ga re kitla re kgona go neelana ka dikatlanegiso gompieno ka gonne re tlhoka go bua le Rre Maponyane, mme re kopa gore o tle le ene ka la di 19.
Ka jalo, mo letsatsing leo, re tlaa tlhoma mogopolo mo go ena le dintlha tse di tlhagisitsweng ke bakomišhenara go leka go tlhaloganya gore o tswa kwa kae.
Setheo sa Tshegetso ya baagi, Global Citizen se ipileditse go puso, dikgwebo, le badiramolemo go go thusa ka matlole a a tlaa thusang go bona meento ya COVID-19 e e ka nnang dibilione tse pedi ka palo kwa dinageng tse di nang le lotseno le le kwa tlase ka nako ya leroborobo.
Dipegelo di supa gore, go na kgonego ya gore dinaga tsa Aforika di le mmalwa di se amogele meento e e lekaneng ya COVID-19 e e tlaa thusang go fitlhelela tshireletsego kgatlhanong le mogare wa Corona.
Global Citizen ya re kgobokanyo ya madi ya meento ya COVID-19 e ka dirwa ka nako ya konsarata ka la 8 Motsheganong.
Diopedi, Jennifer Lopez, Selena Gomez, Foo Fighters le Eddie Vedder ke ba bangwe ba ba tlaa tlhagelelang kwa Konsarateng ya VAX.
Motsamaisi wa Global Citizen wa kwa Borwa le Botlhaba jwa Aforika, Chebet Chikumbu a re tiragalo e, e tlaa tlhagisiwa ka mokgwa wa kgaso.
Re kgonne go dirisana le baeteledipele ba lefatshe, batsweretshi, bagwebi mme re fiwa maatla ke baagi ba lefatshe ka bophara go netefatsa gore re ka kgona go bona seitlamo sa madi se dirwa mo moletlong o o botlhokwa o.
Global Citizen e ikopela gore lenaneo la moento e simololwe.
Vax nna: Go dira mmogo go reunite lefatshe e tla nna e e neng e tshwerwe ke seopedi selena gomez mme gape go na le foo fighters le Eddie Vedder. Go ya ka kgaisano ya lefatshe la Boditšhabatšhaba la Bobueledi, baagi.
VAX LIVE: Konsatara ya go kopanya lefatshe e tlaa tshwerwa ke seopedi Selena Gomez mme o tlaa e tshwaraganela le Foo Fighters le Eddie Vedder. Se ke go go ya ka motsamaisi wa Global Citizen, setlhopha sa boditšhabatšhaba sa Bobueledi.
Se ke tšhono ya go kopa baeteledipele ba lefatshe go netefatsa gore di le dimilione di le 27 tsa bagaka  ba e leng badiri ba tlhokomelo ya boitekanelo go ralala lefatshe lotlhe, ba ba iseng ba bone moento, ba tlaa o bona mo dikgweding tse di tlang. Mokhuduthamaga wa Global Citizen Hugh Evans o boleletse Reuters.
Moletlo ono e tla nna le letsholo la phitlhelelo e e lekanang le e e siameng ya meento go botlhe.
Nnete ke gore gona jaanong bontsi jwa dinaga tse di humileng di simolola go reka meento ka bontsi. Go bua Evans a oketsa ka gore kgaso e tlaa rotloetsa ditšhaba go aba meento e mengwe le go neelana ka kemonokeng ya matlole go setlamo sa Covax, ka thuso ya ke Mokgatlho wa Lefatshe wa Boitekanelo (WHO) le mokgatlho wa lefatshe wa meento (GAVI).
Covax E ikaelela go fitlhelela meento e le dibilione di le pedi go ya kwa dinageng tsa lotseno le le kwa tlase fa ngwaga wa 2021 o ya kwa bokhutlong.
Dikgang tse di monate ke gore, go setse go na le dinaga di le dintsi mo lefatsheng ka bophara tse di setse di simolotse go aba meento, Evans a bua jalo.
Sekao, Australia e abile meento e le milione ka palo go Papua Guinea.
Re a itse gore puso ya kwa Norway e sweditse go aba meento.
Go tota go na le batho ba le bantsi ba ba bontshang kgatlhego, a tlaleletsa.
Go begwa fa bontsi jwa dinaga tsa Aforika di se kitla di nna le meento e e lekaneng ya COVID-19 go enta diperesente di le 60 tsa batho tse di tlhokegang go fitlhelela maemo a go thibela tswenwa ke mogare le go o fedisa.
Ka jalo, Global Citizen e ikuela go puso, ditlamo le badiramolemo go thusa ka matlole a a tlaa dirisetswang go bona dibilione di le pedi tsa meento ya COVID-19, gammogo le diteko le kalafi kwa dinageng tsa lotseno le le kwa tlase go sireletsa baagi ba tsona.
Mo ntlheng e, konsarata ya VAX, ya ntlha ya mofuta wa yone, e tla nna simolola ka kgwedi ya Motsheganong.
Ke moletlo wa boditšhabatšhaba o o tlaa gasiwang go ikuela go baeteledipele ba lefatshe go itlama gore ba tlaa netefatsa kabo e e lekalekanang ya meento ya COVID-19 moento, gore re tle re kgone go khutlisa leroborobo mo go mongwe le mongwe, gongwe le gongwe.
Chebet Chikumbu, yo e leng Mokaedi wa kgaolo ya Borwa le Botlhaba jwa Aforika o tlhalosa go le gontsi.
Kgosigadi Elizabeth wa kwa Britain o boetse kwa ditirong tsa gagwe tsa morafe ka Labobedi, malatsi a le mane morago ga go tlhokafala ga mogatse, Kgosana Phillip, mo tiragalong ya go tshwaya go rola tiro ya gagwe semmuso. PA media e begile jalo.
Kgosigadi o ne a tshwere moletlo fa Earl Peel a ne a rola tiro jaaka Lord chamberlain, pegelo e tlhalosa gape.
Phillip, yo o neng a le mo letlhakoreng la ga kgosigadi dingwaga di le 69 tsa puso ya gagwe, o tlhokafaletse kwa ntlong ya segosi kwa Windsor ka Labotlhano, a na le dingwaga di le99.
Phitlho ya gagwe e tlaa tshwarwa ka Lamatlhatso.
Kgosana  ya Edinburgh, jaaka a ne a itsege, o nyetse Elizabeth ka ngwaga wa 1947.
Mo dingwageng di le mmalwa tse di fetileng, Kgosigadi o fokoditse dikgolagano tsa gagwe tsa semmuso mme a fetisetsa maikarabelo go Kgosana Charles, morwa wa gagwe William le bagolwane ba bangwe mo segosing.
Fela o sa ntse a diragatsa ditiro tse dingwe tsa segosi, jaaka ya pulo ya palamente.
Kgosana William, yo o latelang mo maemong a bobedi a go tsaya bogosi, o bakile rremogolo wa gagwe kgosana Phillip, ka tiro ya gagwe e e tswileng diatla pele ga phitlho ya gagwe ka Lamatlhatso.
William, yo o itsegeng jaaka kgosana ya Cambridge, o rile Phillip e ne e le monna yo o sa tlwaelesegang, yo botshelo jwa gagwe bo neng bo tlhaloswa ke ditiro tsa gagwe, mme o ne a ka rata go bona ba lelapa la segosi ba tswelela ka ditiro tsa bone.
Ke tlaa tlhologelelwa rremogolo, mme ke a itse gore o ne a ka batla gore re tswelele pele ka tiro, William, 38, o buile jalo ka Mosupologo.
Rremogolo ene e ne e le monna yo o kgethegileng e bile e le karolo ya  setlhopha sa batho ba ba kgethegileng.
William a re o ne a ikutlwa a le lesego gore a be a nnile le Philip jaaka sekao sa go mo kaela, mme a akgola rremogolo wa gagwe ka go bontsha bopelonomi jo bogolo go mosadi wa gagwe, Catherine, kgosigadi ya kwa Cambridge.
Phillip, monna wa kgosigadi ya kwa Britain, Kgosigadi Elizabeth II, yo o neng a le mo letlhakoreng la gagwe dingwaga di le 69 tsa puso ya gagwe, o tlhokafaletse kwa ntlong ya bogosi kwa Windsor ka Labotlhano, a le dingwaga di le 99.
Harry, yo e leng wa borataro mo moleng wa go tsaya bogosi, o tla ikgapela kwa thoko go latela dikaelo tsa mogare wa corona gore a kgone go tsenela phitlho kwa ntlong ya segosi kwa Windsor.
Kgosana Harry o boela kwa UK pele ga phitlho ya ga Kgosana Phillip.
Banyalani bano ba tlogile kwa Britain go ya go aga botshelo jo bošwa kwa United States morago ga kgotlhang ya phatlalatsa e ba nnile le yona le ba lelapa la segosi, le go sa utlwaneng ga bona le bobegakgang.
Ka Mosupologo, Harry o ne a akgolela Phillip go ineela ga gagwe go mmemogolo wa gagwe e leng
 Kgosigadi Elizabeth II, mme a tlhalosa kgosana e e tlhokafetseng e jaaka moamogedi yo o matlhajana wa baeng, yo o kgonang go tshwara baeng ka ditshwaelo tsa gagwe tse o sa di solofelang
Kgosana William le Kgosana Harry ba tlotla rremogolo wa bona.
Mabone a a mebalabala le mekgabisa ya Ramadan, di ne di tladitse mebila ya Jerusalema ka Mosupologo fa Mapalesetina ba ne ba rulaganyetsa kgwedi e e boitshepo e e senang melawana ya thibelo ya COVID-19 gona le ka nako ya fa leroborobo le nele tseneletse thata.
Pele ga Ramadan e ka simolola ka Labobedi jaaka go solofetswe, mowa o o renang mo toropong ya bogologolo o ne o tletse boitumelo thata go feta wa ngwaga o o fetileng fa dithapelo di ne di emisitswe nakwana kwa The Dome of the Rock le mmoseke wa Al-Aqsa, lefelo la boraro le le boitshepo la kwa Islam.
Le mororo Jerusalem e sa ntse e sena bajanala ba dinaga di sele, go na le batho ba le bantsi ba ba sasankang mo toropong ya Old City, kwa mabenkele a begileng gona gore kgwebo e a tsamaya.
Ka ntlha ya mogare wa Corona, seemo se ntse se se sentle go barekisi le batho.
Jaanong ka ntlha ya moento wa mogare wa corona, maemo a botoka, Go bua mongwe wa bareki, Mohammad Abu Sbeih.
Iseraele e akareditse Mapalesetina kwa Botlhaba jwa Jerusalema mo tlhagisong ya yona ya meento .
E mametleletse halofo ya toropo ya kwa botlhaba morago ga e go tshola mmogo le Banka ya kwa Bophirima ka ntwa ya kwa bogareng jwa botlhaba ka ngwaga wa  1967.
Ga go itsiwe gore a Mapalesetina go tswa kwa West Bank ba tlaa kgona go tla kwa Al-Aqsa ka nako ya Ramadan, jaaka mo dingwageng tse di fetileng.
Sesole sa semmuso ga Iseraele se rile ga go tshwetso e e dirilweng mo malatsing a boikhutso.
Maemo a ka nna a tlhakatlhakanngwa ke bathati ba kwa Palesetina ka tsela e ba tsamaisang meento ka bonya ka teng gona le kwa Israel, e e lebaneng le megala go ya kwa dinageng di sele go netefatsa gore Mapalesetina a a entiwa.
Kwa West Bank, baokamedi ba kwa Palesetina ba rile ba tlaa letla mabenkele a mangwe go bula bosigo le gore dithapelo tsa Ramadan di tshwarelwe kwa Mosques, ntle le ka letsatsi la beke le le nang le mekgape e mentsi, Labotlhano, kwa di tlaa diragalelang kwa ntle.
Mme e tsentse tirisong melawana ya metsao ya bosigo ya COVID-19 magareng ga ditoropokgolo, metse le dikampa.
Gape e iletsa diresetšhurente go rekisa dijo tse Mamoseleme ba di jang morago ga go nna ka tlala letsatsi lotllhe le mabenkele a a rekisang dipheiseteri go bulela bareki ba ona dikgoro, ba re ba ka nna ba ba isetsa tsona kwa magaeng a bona.
Kwa Gaza, bareki ba tladitse mebaraka le fa go na le koketsego ya bošeng ya ditshwaetso tsa letsatsi le letsatsi.
Seo se pateleditse bothati jwa boitekanelo le dikolo, go tsenya tirisong thibelo ya metsamao ya bosigo le go kganela dikokoano tse dikgolo, mme ba paletswe ke tswala naga gotlhelele.
Monongwaga, re tlile ka dithoto go tswa kwa Egepeto le China, mme go na le tsibogelo e e kwa godimo ya batho, go bua motsaisa lebenkele, Hatem El Helo fa dipikara di ne di letsa mmino wa kwa Egepeto go ketekiwa Ramadan.
Batho ba batla go tlisa boitumelo mo magaeng a bona.
Fa o lebeletse ditshwaelo tse di dirilweng mo YouTube ka ga mmino wa ga Fela Anikulap-Kutis, o tlaa fitlhela ditshwaelo tse di jaaka: Seopedi se se segolo se sa sa itsiweng, se se kileng sa tshela. Go reng mmino wa ga Fela o sa itsege thata?
Mmino wa gagwe o gaisa sengwe le sengwe se ke kileng ka se utlwa, le gona, goreng ke le thari jaana mo go se?
Nnete ke gore ka nako ya ga Fela ya botshelo, Go itsege ga MoNigeria yo jaaka moagi yo o neng a lwela bosiamisi jwa loago, ke sona se se neng se ngoka batho gantsi, e seng mmino wa gagwe.
Maitshwaro a gagwe mo phatlalatseng jaaka motsuolodi wa tsa setso, ke ona a neng a tshwere ditlhogo tsa dikgang.
Eseng mmino wa gagwe o o tlhakantseng mmino wa Seyoruba le mmino wa Jazz Seafrorika wa kwa Amerika.
O ne a le kwa pele thata fa go tliwa mo go tsa botsweretshi.
Dingwaga tse di yang kwa go tse 30 fa e sale a tlhokafala, lefatshe le santse le leka go mo fitlhelela.
Fela e ne e le yo o nnisegeng mo tsa loago le setso  ka nako ya boiphediso jwa gagwe.
O ne a phimotswe mo seyalemoweng.
Bagasi ba ba neng ba tshameka direkoto tsa gagwe ba ne ba tsewa jaaka batho ba ba sebete.
Bagasi ba ba neng ba roba molao ba, ba akaretsa Jacob Akinyemi Johnson (JAJ), yo o robileng molao ka dingwaga tsa bo 1980.
Se sengwe se se neng se sa thuse ke gore botlhami jwa mmino wa ga Fela ka dinako tse dingwe, o ne tshameka nako e e fetang halofo ya ura.
Go ya ka Fela, boleng jwa mmino bo ne feta mokgwa o o mmino o ne o bonagala ka teng mo go itumediseng batho.
Go ya ka kakanyo ya gagwe, mmino o ne o na le letlhakore la semowa, ka jalo, kgwebo e ne e latela mo logatong lwa bobedi.
Jaaka ke kwadileng mo tlhamong ya me ya sešheng, mekgwa ya gagwe e ne e tebile thata e bile e ka se fetoge.
Fela Kuti ke lengwe la maina a a itsegeng thata, a a tlhophilweng go tsenngwa mo “Hall of Fame” ya mmino wa Rock & Roll ngwaga ono.
Maina a mangwe a magolo a akaretsa Tina Turner, Foo Fighters le Iron Maiden.
Re setse re le kwa morago ga nako ka go fitlhelela ditiro tse a di dirileng ka nako ya gagwe e e itumedisang mo botshelong.
Go tlhabisa ditlhong.
Mme jaanong go na le tšhono ya gore re ka boela kwa morago ra tlhalosa le go neelana ka dikabelo tsa gagwe tse di mo tshwanetseng.
Tlhopho ya ga Kuti ya bošeng jaana ya go bona phatlha mo “Hall of Fame” ya mmino wa Rock & Roll ke tshimologo e ntle.
Monwana yo o mo magareng wa monna yo o tlwaeleging.
Fela e ne e le motho yo o kgethegileng seo se tlhageletse mo tirong ya gagwe ya mmino, mokgwa wa go tshela le bolweladiphetogo jwa gagwe.
O kare ke a mmona, o ne a dula a apere diaparo tsa gagwe tse di kgabisitsweng ka mekgabisa ya Seaforika.
Fela Kuti o diragaditse mo seraleng le bente ya gagwe, Egypt 80.
Ga go na ope yo o neng a tshwana le ena mo malobeng, le jaanong ga a yo.
Fela e ne e le motsayakarolo, motho yo o sa tlwaelegang le mothei wa dilo ka nako e le yosi.
Mme diphetogo tse a di tlogetseng di santse di bonagala lefatshe ka bophara.
Go ne go le boima go rata Fela .
O ne ka gale a bonala e le motho yo o sa tshwaregeng bonolo.
O ne a bontsha okare ga a a phuthologa mme a tebile mabapi le botsweretshi jwa gagwe, dipolotiki le pono.
O ne a le tlhaga, a sa laolege mme a dira se a se akantseng, ka nako e a e akantseng.
Yo, ke monna yo o nnileng le sebete sa go nyala basadi ba le 27 mo letsatsing le le lengwe.
O ne a kgona go amogela phoso.
Disenyi tse di tlwaelegileng di ne di kgona go batla le go bona polokesego ka fa tlase ga tshireletso ya ya gagwe.
O ne a bona Boitumelo mo go lekeng baagi ba setšhab ba ba nang le seriti.
Fela o belegwe a itsholetse, mme mo mabakeng a mantsi, o ne a gana kgethololo.
Go begwa fa a ne a dirisa dikoloi tsa monobonobo tsa Mercedes Benz jaaka dipalangwa go ya go batla dikgong, spinatšhe le tse dingwe, go bontsha fa khumo e se sepe.
Ka ntlha ya maitsholo a gagwe, mmino wa gagwe o ne o itlhokomolosiwa ke setšhaba se se maitseo le borradipolotiki.
Go na le moo, o ne a itsege ka melato ya gagwe, dikgolego, dikgwatiso tsa mmele, go tlhagelela kwa kgotlatshekelo makgetlho a le 300 le go tlhagisa metswedi ya kwa kgolegelong.
O ne a tlhola a ipitsa ka abami eda, e e kayang “yo o sa tlwaelesegang”
E ne e le nnete.
O ne a sa tlwaelega e le tota e bile a sa tshabe go bontsha seo.
Le jaanong, botshelo jwa gagwe o kare sengwe se se iseng se nne teng.
Se re setseng ka sona fela ke boswa jwa mmino wa gagwe.
Jaanong re tshwanetse go tlhama puo le didiriswa tse di leng botlhokwa go tlhalosa le go sekaseka tiro ya gagwe.
Gape re tshwanetse go simolola go tlotla mmino wa gagwe o le diphitlhelelo tsa gagwe tsa setso.
Boswa jwa ga Fela jwa mmino.
Go na le dipelaelo tsa gore go tsenngwa ga ga Fela kwa “Hall of Fame” ya mmino wa Rock & Rock go maleba go le kana kang.
O tlhamile mofuta wa mmino o o nnileng kgatlhanong le tsamaiso e e tlwaelegileng.
E ne e le mokgwa o le mongwe fela o a ka diramg botsweretshi ka ona.
Boswa jo bo gakang.
E le mefuta e e farologaneng ya mmino le motswako o o sa tlwaelegang, dipolotiki, mmoni wa Seaforika, dipina tsa semowa le maikutlo.
O ka se di aroganye.
Ke ka ga moo balatedi le baetsisi ba gagwe ba kgona go tla fela ka mmino wa Afro o lolea o o tumileng lefatshe ka bophara.
Le mororo mmino wa ga Fela o rotloeditse mmino wa gompieno wa Afro, e sa ntse e le phokotso ya mmino wa kwa tshimologong.
Go na le pharologano e kgolo magareng ga Afrobeat le Afrobeats.
 Tiro ya ga Fela e a itlhaola ka ntlha ya bokgoni jwa gagwe jwa mmino le tumelo ya semowa.
Katlholo mo kgetseng e e magareng ga DJ Nkosinathi Maphumulo, yo o itsegeng thata ka la Black Coffee, le mosadi Mbalenhle Mlotshwa e beetswe kwa thoko.
Kgotlatshekelo ya bomagiseterata ya kwa Randburg, e utlwile kopo ya taelo ya tshireletso, go thibela Black Coffee go tsena kwa legaeng la gagwe la maloba la lenyalo.
Mlotshwa, yo o itsegeng thata ka la Enhle Mbali, o dirile kopo ya Taelo ya Tshireletso morago ga go latofatsa Maphumulo ka tirisodikgoka ya tsa selegae.
Bobedi jo bo ile kwa kgotlatshekelo morago ga kgotlhang e ba nnileng le yona kwa legaeng la bona ka kgwedi ya Mopitlwe.
Go kaiwa fa Maphumulo a faphotse Enhle Mbali mo letsogong morago ga go sa utlwaneng.
Go dumelwa fa Maphumulo a ne a sa itumelela mokete wa letsatsi la matsalo le le neng le tshwaretswe kwa gae.
Batho ba ba neng ba tlile go tshegetsa modiragatsi wa thelebišhene, ba bontshitse fa ba le kgatlhanong le tirisodikgoka e e ikaegileng ka bong.
Moemedi wa lelapa, Themba Mhinga a re Mlotshwa o batla tshireletso go tswa kwa dikgotlatshekelo.
Re dumela gore go botlhokwa jaanong go basadi botlhe, go sa kgathalasege gore a ba ya kwa kgotlatshekelo kgotsa nnyaa, go engwa nokeng fa ba kopana le mathata mangwe le mangwe a a tsamaelanang le tirisodikgoka e e ikaegileng ka bong, go tlhalosa Ngk Moetse.
DJ o ganetsana le taelo ya tshireletso.
Batsamaisi ba tshomarelo ba feleleditse ba kgonne go bona bong jwa tshukudu e e tshweu e e belegetsweng kwa Rietvlei kwa Pretoria dibeke tse pedi tse di fetileng.
Namane e, e tonanyana mme e tlaa bidiwa Alpha.
Lefelo la tlhago la kwa Rietvlei le itemogetse namane ya tshukudu e e sa tswang go tsalwa
MMC wa tsa Tikologo le Botsamaisi jwa temothuo mo toropong ya Tshwane, Dana Wannenburg, a re maina a ditshukudu a abiwa go ya ka tatelano ya ditlhaka, mme Alpha ke ena wa ntlha go belegwa, fa e sale go ne go abilwe leina la Zulu mo nakong e e fetileng.
Ga jaana, mmaagwe Alpha, India, o dira tiro e ntle go mo sireletsa mo bathong.
Fela jaaka re lebile kwa dikgweding tsa mariga, mme batlhankedi ba tshomarelo ba simolotse go tsamaisa lenaneo la phepo ya tlaleletso, Alpha o tlaa simolola go tlwaela batho.
Go tla nna bonolo go setšhaba go mo bona fa ba etetse Rasefe, Wannenburg o a tlaleletsa.
Rasefe e rile mo bekeng e e fetileng, tsalo ya ga Alpha e bontshitse katlego ya lenaneo la bona la go somarela ditshukudu, le le simolotseng ka di dingwaga tsa bo 1980.
Lenaneo la tshedimosetso la mo Aforikaborwa “My Octopus Teacher” le ikgapetse sekgele sa akatemi sa difilimi (BAFTA) jaaka lenaneo la tshedimosetso le le gaisang.
Moletlo wa tlhagiso ya dikabelo, yo o neng o tshwaretswe kwa London, o ne o sena babogedi ka ntlha ya dikgoreletsi tsa COVID-19 mme o ne o lebilwe mo mafaratlhatlheng.
Re batla go lebisa sekgele se kwa baaging ba Nomadland, ba ba re amogetseng mo matshelong a bona ka dipelo tse ditshweu.  Zhao, yo o gapileng sekgele sa ka fa tlase ga setlhopha sa bokaedi, o ne a tlhalosa mo puong ya gagwe ya kamogelo ya sekgele.
Re lebogela fa o re bontshise gore go tsofala ke karolo e ntle ya botshelo le gore rotlhe re tshwanetse go e e itumelela le go e keteka.
Tsela e re tshwarang bagolo ba rona ka yona, e tlhalosa go le gontsi gore re le morafe, re bo mang mme re tshwanetse go dira botoka.
Filimi ya kwa Britain e e mantlhotlho e tserwe ke “Me Too” filimi ya ipusolosetso “Promising Young Woman”, e e ikgapetseng gape le sekgele sa tlhagiso.
Akatemi e gape e akgola e ile ya akgola kgosana Phillip, monna wa ga kgosigadi Elizabeth yo o tlhokafetseng ka Labotlhano, a le dingwaga di le 99.
Phillip o ne a bewa jaaka moporesidente wa ntlha wa BAFTA ka 1959.
Setlogolo sa gagwe Kgosana William, ke ena moporeditente wa BAFTA wa ga jaana.
Mokaedi wa “Brokeback Mountain” le “Life of Pi”, Ang Lee, o amogetse sekgele sa BAFTA a go tlhaba baakatemi-bagolo botlhale, tlotla ya maemo a a kwa godimo, ya go nna le seabe ga gagwe mo filiming.
Kgosana Harry o gogogile kwa Britain ka Sontaga pele ga phitlho ya ga rremogolo wa gagwe kwa Windsor, kuranta ya letsatsi la Sontaga e begile fa e ikutlwetse ka motho yo iponetseng ka matlho.
Andrew o kopanetse puo le bonnaawe, Charles, Anne le Edward fa ba ne ba re ba bone maatla go tswa mo loratong le ba le bontshitsweng mme ba tlaa tshegetsa mmaabona mo nakong e ya kutlobotlhoko.
O a itse gore e tlile go diragala.
Mme ga o dule o le malala a laotswe. Anne o buile jalo mo puong ya gagwe.
Andrew o biditse rraagwe monna yo o makatsang morago ga go tswa kwa tirelong ya kereke ya poraefete kwa Windsor, gaufi le fa Phillip a tlhokafaletseng teng ka Labotlhano, a le dingwaga di le 99.
Ke akanya e tlaa e baya ka mokgwa wa gore, re latlhegetswe ke rraagwemogolo wa setšhaba.
Kgosana Edward o ne a dumalana le ena fa a ne a re: A ka tswa e ne e le rraarona, rremogolo wa rona rre wa rona ka lenyalo mme o ne a le botlhokwa thata le mo bontsing jwa batho ba bangwe.
Mosadi wa ga Edward, Sophie, o ne a bolelela bagomotsi ka ditiragalo tsa bofelo tsa ga Phillip.
E ne e mo tshwanetse.
E ne e le bonolo thata.
E ne e kare motho mongwe o tsere ka seatla mme a tsamaya fela jalo, a rialo.
E e tletse kagiso thata.
Mme ke sona se o ka batleng motho seo, a ga go a nna jalo?
US e akgola kgosana Phillip.
Andrew o ntse a bonagala sewelo mo setšhabeng fa e sale a tlogela ditiro tsa gagwe tsa semmuso ka 2019, ka ntlha ya kgolagano ya gagwe e e tlhabisang ditlhong le rraditšhelete wa kwa US, moswi Jefferey Epstein.
Kwa kerekeng ya Canterbury, Mobishopomogolo wa Canterbury o rapeletse ba ba lemogileng gore loso lwa Kgosana ya Edinburgh, jaaka Phillip o ne a itsege, le tlogetse phatlha e kgolo mo matshelong a bona.
Jaaka karolo ya malatsi a le robedi a kutlhobotlhoko ya bosetšhaba, batho ba ne ba kokoana kwa ntle ga ntlo ya segosi kwa Windsor, go tlogela malomo, fa baeteledipele ba bodumedi le ba sepolitiki ba bontshitse tshegetso go kgosigadi, e e leng Kgosigadi e e di fetang tsotlhe ka dingwaga e bile e busitse nako e telele.
Pampitshana e e neng e kgomareditswe mo kepeseng ya sesole sa kwa Lewatleng, e e neng e leng mo gare ga malomo kwa Windsor, go akgola tirelo ya ga Philips ya sesole sa kwa Lewatleng e ne e buisega jaana: Modimo a go tshegofatse rra, o ne o le sekao mo go rona rotlhe.
Kgosana ya Mogerika, Phillip o nyetse Elizabeth ka 1947, dingwaga di le tlhano pele a tsaya setulo sa bogosi.
Kgosana e e tlaa newa phitlho ya segosi go na le phitlho ya semmuso.
Ga go kitla go nna le mekoloko ya setšhaba, mme e tlaa tshwarelwa gotlhelele kwa mabaleng a ntlo ya segosi kwa Windsor, ka palo ya batho e e lekanyeditsweng go 30.
Tonakgolo Boris Johnson ga a kitla a nna teng.
Tonakgolo ya maloba John Major, yo o neng a le mo ofising go tloga ka ngwaga wa 1990 go fitlha ka ngwaga wa 1997, yo e neng e le motlhokomedi wa dikgosana, William le Harry morago ga loso lwa mmaabona, Diana, o rile o  solofela fa phitlho e tlaa thusa go kopanya lelapa le gape morago ga gore le tsikinngwe mo kgweding e e fetileng ke dipotsolotso tse di neetsweng ke Harry le mosadi wa gagwe Meghan go Oprah Winfrey.
Ka nako ya dipotsolotso, Meghan o rile kopo ya gagwe ya thuso fa a ne a tlelwa ke maikutlo a go ipolaya e ikgatholositswe, le gore mongwe wa leloko la lelapa yo o sa bidiwang ka leina, o ne a botsa gore letlalo la ngwana wa bona yo o iseng a bonwe le tlaa tla le ntshofetse go le kana kang.
Harry o tlaa boela kwa United States, kwa balekane ba ba dulang gone go tsenela phitlho, fa Meghan, yo a imileng ngwana wa bona wa bobedi a se kitla a ya ka ntlha ya kgakololo ya ngaka ya gagwe.
Kgotlhang e re bolelelwang gore e tsogile, ke kgotlhang e e tshwanetseng go fedisiwa ka bonako jo bo ka kgonagalang, Major a rialo.
Melaetsa ya kgomotso e tsena ka bontsi mo mafaratlhatlheng morago ga go tlhokafala ga molekane wa ga AKA.
Mosetsana yow a dingwaga di le 22 o tlhokafetse ka Latshipi kwa Cape Town.
Le fa dipegelo di supile fa a ipolaile, lelapa la ga Forbes le la ga Tembe ga ba a upulola sebakwa sa loso mme se ba se buile fela ke gore go nnile le tiragalo e e setlhogo.
Malapa a rebotse setatamente se se tlhagisang go swaba ga bona ka loso lwa gagwe, le ba tlhalositseng fa le ba tshoganyeditse.
Malapa a re ba sa ntse ba le mo letshogong.
Mmele wa ga Tembe o fitlhetswe mo mmileng kwa Cape Town.
Go kaiwa fa a wetse mo losong la gagwe go tswa kwa kagong e e kwa godimo ya Hotele.
Sepodisi se butse dokete ya ditlhotlhomiso.
Molekane wa ga Tembe, Kiernan Forbes, yo o itsegeng go balatedi ba gagwe jaaka AKA, o tlhalosiwa fa a gomotsege.
Ba lelapa la ga Tembe le Forbes ba tlhalositse Anele jaaka mosadi yo o kgethegileng, yo o nang le talente e bile a le mošwa, yo botshelo jwa gagwe bo neng bo tletse ditsholofetso.
Go kaiwa fa Tembe a ne a na le kgatelelo ya maikutlo e bile a lekile go tsaya botshelo jwa gagwe mo ngwageng o o fetileng mme a palelwa morago ga gore sepodisi se mo tlhage thuso.
Se se diragetse maabane bosigo kwa ayepyep CPT.
Nka netefatsa gore sebini sa mmino wa Rap AKA le molekane wa gagwe Nellie ba tlhagetswe ke kotsi e e masisi kwa Capetown.
Botsamaisi jwa sebini sa mmino wa Rap ga bo a letlelesega  go abelana ka dintlha dipe go ya pele mme ba kopile gore ba lelapa ba newe nako ya go samagana le letshogo.
Ke bolelelwa gore AKA o iteilwe ke kutlobotlhoko.
Maaforikaborwa a ntse a romela melaetsa ya matshediso go motsweretshi le malapa ka bobedi.
Bangwe ba ntse ba latlhela ditatofatso tsa boloi kgatlhanong le mokapelo wa ga AKA wa maloba mo kgannyeng e.
Tatofatso e e kgadilweng ke ba le bantsi, e e dirileng gore mosadi yo o latofadiwang a suwe.
Ke kopa gore lo ntsheng Zinhle mo mererong ya ga AKA gangwe fela ka tsweetswee?
O palelwa le ke peleta leina la gagwe ka tsela e e nepagetseng
Tsweetswee tlogelang go tsenya Zinhle le Bonang mo kgannyeng ya ga Nellie. A re nneng le tlotlo
Mme re tlogeleng baratiwa ba bona ba samagane kgang e ka kagiso.
Batho ba bantsi ba ba reng ga go kgonege go Nellie a ka ipolaya ka ntlha ya fa a ne a tlile go nyalwa e bile a bontsha a itumetse, ba bontsha ka moo batho ba sa tlhalogeng bolwetse jwa kgatelelo ya maikutlo ka teng.
Re setšhaba se se utlwileng botlhoko mme se bontsha se itumetse mo ditshwantshong.
Seemo se sa ga Nellie se ntemotshitse gore o ka latlhegelwa ke mongwe yo o mo ratang ka nako nngwe le nngwe.
Go botlhokwa tota go ba itumelela fa ba sa ntse  ba tshela.
Mega, pelo ya me e go utlwetse botlhoko.
Nnete ke gore, batho ba feta mo dilong tse dintsi ka setu.
Nna pelontle ka gale, ka ntlha ya gore mongwe le mongwe o lwa ntwa e e sa itseweng ke ope, mme mo godimo ga tsotlhe, tlhokomela boitekanelo jwa tlhaloganyo ya gago.
Nellie botshelo jwa gago ke selo sengwe.
Robala ka kagiso Nellie. Pina e e dira gore ke tlhaloganye lorato le o le neetseng Kiernan.
Nellie o ne a lebega a itumetse thata.
Fa a ne a sotlega mo moweng, o ne o ka se itse. Se se tswelelang go bontsha gore o ka se itse gore motho o samagane le eng.
Ke rapelela ba lelapa la gagwe, ditsala , AKA le mongwe le mongwe yo o neng a gaufi le ene.
Fela jalo?
Matshediso a me go ba lelapa la gagwe le Kiernan Forbes.
Modimo a lo maatlafatse lotlhe.
Ke feletswe ke mafoko.
Matshediso go ba lelapa la ga Tembe le la ga Kiernan. Robala ka kagiso Nellie.
Ga ke batle le go nagana gore Kiernan o ikutlwa janga ga jaana.
Seo se nkutlwisa botlhoko le go feta.
Mosadi wa kwa Kimberley kwa Kapa Bokone, o simolotse porojeke e e bidiwang Beanies for KH.
Porojeke e, e loga ditlhoro, ditlhako le dikobo tsa bana ba ba belegweng pele ga nako kwa bookelong jwa Robert Sobukwe.
Ka ntlha ya katlego ya yona, magae a dikhutsana le ditirelo tsa loago le bona e ba tswetse mosola.
Tsala ya ga Judi Joostes o simolotse porojeke go itebatsa ka keletso ya gagwe ya sekerete, ka go loga.
Mo nakong e se kae, ke fa a setse a kgobokantse dijeresi le ditlhoronyana tsa bana ba ba belegweng pele ga nako.
Morago ga dingwaga di le lesome, porojeke e setse e godile mme jaanong e abelana ka dipakete tsa didiriswa tsa go tlhapa go bomme.
Fa o na le ngwana le yo o belegweng pele ga nako, ga o itse go sa le gale gore o tlile go nna kwa bookelong dikgwedi tse fitlhang go di le tharo.
Ba felela ke didiriswa tsa go tlhapa. Ba felelwa ke sengwe le sengwe.
Morago ga moo re ne ra simolola go kopa baagi ba TJE go abelana ka didiriswa tsa go tlhapa, go dira pakete e le nnye e e tsentseng dilwana tse re sa di tseyeng tsia jaaka ditlolo le maratšhe a go tlhapa meno.
Ga re akanye ka dilo tseo, fela fa o le kwa bookelong, segolobogolo jaanong ka nako ya COVID, ga go ope yo o ka kgonang go tla go go etela.
Ba ka se kgone go go tlisetsa dilo tse, mme le wena o ka se kgone go tswa o ya go reka ditlhokego tse di ka dirang botshelo jwa gago bonolo, Go bua Jooste yo o eteletseng porojeke pele.
Jooste a re magae a bagodi mo Kimberley ba thusana le ena.
Basadi ba ba godileng ba loga dijeresi le dikobo tse di nnye tse ka nako ya bona ya maitiso, fela kgwele ya go loga e a tlhaela.
Go ne go na le bomme ba ba simolotseng diporojeke tsa go loga mo magaeng a batsofe.
Ba lemoga gorego ntsha bomme ba mo diphaposing tsa bona, go nna mo phaposing ya bonno le ba bangwe, go dira gore ba kgone go tsaya karolo mme ba lebega ba itumetse.
Ka jalo, re simolotse go kopa kgwele ya go loga, e mo kgatong e, e leng tlhokego e kgolo thata. Go  tlhalosa Jooste.
Kwa ntle ga go apesa masea a a bonweng pele ga nako, porojeke eno gape e abelana ka dimpopi tse di logilweng kwa wateng ya bana ya kankere kwa bookelong jwa Robert Sobukwe.
Pegelo ka Motlalepule Morake: Beanies for KH ke letsholo le le thusang bana ba ba bonweng pele ga nako.
Naledi ya mmino ya kwa Amerika, Taylor swift o golotse kgatiso ya mmino wa gagwe wa 2008, “Fearless” ka Labotlhano, jaaka mofenyi yow a sekgele sa Grammy a batla go tsaya taolo lenaane la gagwe la sešweng.
Fearless (ya ga Taylor) e na le dipina di le 26, go akaretsa le dipina di le thataro tse di neng di sa gololwa go tswa kwa diseifing.
E na le dialebamo di le tsa kwa tshimologong, dipina di le 13 le di le thataro go tswa kwa rekotong ya polatinamo.
E tsenyeleditse gape le pina e e reng “Today was a Fairytale” le pina e e tswakantsweng ya kanelo lorato (Thanolelo ya gaTaylor) e e dirilweng ke montshakuno wa kwa Sweden, Elvira.
Ke bosigo jo dilo di fetogileng ka jona, Swift o kwaletse balatedi ba gagwe ba Instagram ba le dimilone di le 153, a ba begela ka kgololo ya alebamo ya gagwe.
Mosadi yo wa dingwaga di le 31, yo o fentseng dikgele tsa Grammy di le 11, o rile ka kgwedi ya Tlhakole, o tlaa golola kgatiso ya “Fearless” morago ga ntwa e telele e a nnileng le yona le setlamo sa gagwe sa direkoto sa mo malobeng se se bidiwang Big Machine le khuduthamaga wa mmino, Scooter Braun, ka ga ditshwanelo dingwe tsa dipina tsa gagwe tse dikgolo.
Braun o rekile setlamo sa Big Machine ka 2019 morago ga gore Swift a tlogele setlamo ka 2018, mme a ya go dira le setlamo sa Universal Music Group.
Mo ngwageng o o fetileng, o rekisitse swifts Masetase ya ga Swift go setlamo sa poraefete mo tumalanong e e begilweng e le ya dimilione tsa didolara tse di fetang 300.
Swift golotse alebamo ya Fearless fa a ne a le dingwaga di le 18, e leng ya gagwe wa bobedi, e e mo dirileng naledi ya lefatshe mmogo le go mo dira mofenyi wa sekgele sa alebamo ya ngwaga kwa dikabelong tsa Grammy.
Basekaseki ba rile balatedi ba gagwe ba tlaa itumelela kgatiso e nngwe gape, fa seopedi se bontshitse go ikanyega go rekoto ya pele, morago ga dingwaga di le 13.
Webosaete ya mmino NME ya re, kgatiso e e keteka le go nna nnete mo go Swift ka dinako tsa gagwe tsa Fearless.
Ntshokuno fano e monatšana e bile e bothitonyana go feta ya pele, lentswe la ga Swift le lona, mo go tlhaloganyesegang, le utlwa e le la motho yo godileng. E kwadile jalo
Go boela kwa morago o reetsa alebamo yotlhe, go tshwana fela le go boela kwa morago o ya go buisa bukatsatsi ga bogologolo, segolobogolo ka gore dipina tse di baka tlhologelelo ka ntlha ya tuma ga tsona mo kgololong ya tsona ya ntlha.
Mobišhopo wa Chiles capital Santiago, Celestino Aos, o amogetswe kwa bookelong morago ga gore diteko tsa gagwe tsa mogare wa corona di bontshe fa a tshwaetsegile. Kereke ya Roman Catholic kwa Chile e kwadile mo setatamenteng se se phasaladitsweng mo Twitter ka Lamatlhatso.
Aos wa dingwaga di le 76, le Monsignor Alberto Lorenzelli, Mobišhopo wa kwa Santiago, go netefaditswe kwa kerekeng fa ba tshwaeditswe ke COVID-19 go sa le gale mo bekeng e.
Bobedi jwa bona bo ne bo filwe moento wa Sinovac o o tsamaisiwang ke bothati jwa boitekanelo jwa Chilean. Kereke e buile jalo, mme moento wa bobedi o tlaa tsamaisiwa ka la 11 Mopitlwe.
Kereke e buile mo setatamente sa yona sa Lamatlhatso gore, Aos o amogetswe kwa bookelong jwa Yunibesithi kwa khepetleleng go bona kgakololo ya bongaka le ditsela tsa thibelo.
Le fa ditlamorago tsa bolwetse e se tse di masisi go le kalo, di tlhoka go rarabololwa ka didiriswa tse di marara go tila kgonego ya tlhakatlhakano, setatamente se kaile jalo, se tlaleletsa ka gore maemo a ga Lorenzelli ga a ise a fetoge.
Patlisiso ya bošeng jaana ya Yunibesithi ya Chile ya tshedimosetso ya meento ya Bosetšhaba le kelo ya tshwaetsego, e tshitshintse gore moento wa Sinovac o na diperesente di le 54 tsa bokgoni jwa go thibela tshwaetsego ya mogare wa corona dibeke di le pedi moraga ga go tswewa ga meento e mebedi.
Thuto e e akaretsang ya lefatshe, ya katlego ya tsamaiso ya letsholo la meento ya Sinovac le Pfizer kwa Chiles, e tlaa phasaladiwa ke puso mo bekeng e e tlang.
Aos, yo o tswang kwa Spain, o ne a tlhomiwa jaaka Mobišhopo wa kwa Santiago ke Mopapa Francis ka Sedimonthole ka 2019 jaaka kereke e ne e batla go fetola tsebe mo morerong  wa tshotlako ya thobalano e e tsikintseng kemo ya yona le go latlhegelwa ke baema nokeng mo setšhabeng sa ma Latin a kwa Amerika.
Mobišhopo yo o neng a tshwere pela ga Aos, e leng Ricardo Ezzati, o lebagane le ditatofatso di le dintsi tsa go leka thusa bipa thotlako ya bana ya thobalano e e dirilweng ke banna ba kwa Chilean.
O ganetsana le ditatofatso.
Resefe ya Aforikaborwa e kgolo ya tlhago ya metsesetoropo, The Rietvlei Nature Reserve, e lemogile namane ya tshukudu e tshotsweng mo bekeng e e fetileng.
Resefe e itumeletse thibololo e ntšhwa e thata.
Matshelo a ditshukudu a mo kotsing mo Aforikaborwa ka ntlha ya batho ba ba di tsomang.
Ka jalo go go ntle thata gore di a tsala.
O a itse gore tshukudi e tsala gagwe mo dingwageng di le tharo.
Mme o tlaa nna le namane gongwe gangwe mo dingwageng di le tharo mme o tlaa leleka ngwana yo mogolo, mme a nne le lesea le lešwa ka jalo ga di tsale ngwaga le ngwaga.
Ka jalo, go tsaya nako e e telele gore di tsale dinamane, mme go botlhokwa thata, go bua Jeanri Weidenman.
Bong jwa namane bo santse bo tlaa tlhomamisiwa ka ntlha ya fa mme wa yona a santse a e sireleditse thata.
Fa mme wa yona a sa tlhole a e sireleditse thata, o tlaa tswela le namane kwa mafelong a mangwe.
Mme batho ba a eta mo Rietvlei, ba bona ditshukudu tsotlhe tse di farologaneng le mefuta e mengwe ya diphologolo tse re nang le tsona fa. Go bua MMC wa tsa tikologo le temothuo, Dana Wanenburg.
Le fa go nnile le tsenogare ya COVID-19 ka 2020, ditshukudi di le 394 di santse di bolaiwe ke batsumi.
Le fa go le jalo, se ke phokotso e e kgolo mo go tsumiweng ga ditshukudu, palo e e kwa  thata mo dingwageng di le 10, go ya ka raporoto ya Lefapha la tikologo ya Dikgwa le Bodirelatlhapi ya ngwaga wa 2020.
Resefe ya tlhago ya kwa Rietvlei e nnile le maitemogelo a le mangwe fela le batsumi ba ditshukudu la 2018.
Jaaka kgato ya thibelo, ba ntsha ditshukudu tsa bona dinaka.
Ga re ise re itemogelo go tsomiwa ga ditshukudo mo dingwageng tse pedi tse di fetileng.
Re nnile lesego thata.
Re ntse re tlosa ditshukudu dinaka mme gape re ntse re gagamatsa tshireletsego ya rona, go tlhalosa Weidenman.
Palo ya baeng kwa resefeng e a lekanyediwa ka ntlha ya melawana ya COVID-19.
Kgosana ya kwa Britain, Charles o file rraagwe yo o rategang, Kgosana Phillip tlotla ka Lamatlhatso. A re ba lelapa la bogosi ba mo tlhologeletswe thata le gore rre yo wa dingwaga di le 99, o kabo a gakgamaditswe ke mokgwa o lefatsheng lotlhe le tsibogetseng loso lwa gagwe ka teng.
Jaaka o ka akanya, nna le ba lelapa la me re tlhologeletswe rre thata. Charles, morwa yo mogolo le mojaboswa wa balekane ba, o buile jalo kwa ntle ga legae la gagwe kwa Highgrove, kwa Bophirima jwa England.
Rre wa me yo o rategang e ne e le motho yo o kgethegileng, yo ke akanyang gore gareng ga dilo tshotlhe, o kabo a gakgamaditswe ke ke tsibogo ya batho le dilo tse dintle tse di builweng ka ga ene, mme mo ntlheng eo, re le ba lelapa, re lebogela tsotlhe tse.
Se se tlaa re tshegetsa mo tatlhegelong e, le mo nakong e e botlhoko e
Melaetsa ya matshidiso ya ga kgosana Phillip e tswelela go romelwa.
Kwa bokhutlong jwa tirelo ya phitlho, Phillip o tlaa tsenngwa mo lebokosong la bogosi.
Dintlha tsa ba ba tlaa tsenelang tirelo ga di kitla di gololwa, mme mo go ba ba tlaa nnang teng, ke kgosana Harry, Kgosana ya Sussex, yo dipotsolotso tsa gagwe tsa kgwedi e e fetileng le Oprah Winfrey, mmogo le Meghan, di tsentseng lelapa la bogosi mo mathateng a le iseng le tsene mo go ona mo dingwagakgolo tse di fetileng.
Toropokgolo ya New York e ka tswa e sa bontshe e le toropo e e ratang dinotshe, mme dikago tsa teng tse di kwa godimo le ditshimo tse dinnye di tletse ka badiri ba mamepe ba ba tlhaselwang ke dibolayadisenyi mo mafelong a magae.
Dimilione di ka nna 2.4 tsa dinotshe tsa mamepe tsa kwa Italy, di ne di letile mo koloing e tshweu go isiwa kwa magaeng a tsona a mašwa go sale gale ka  Labotlhano.
E ne e eme gaufi le dikago tsa Dakota kwa Central Park, kwa motlholagadi wa ga John Lennon, Yoko Ono, o ntse a dula teng fa e sale ka ngwaga wa 1973.
Ono ke ngwaga wa ntlha re dira seno kwa ntle ga Dakota, go bua Andrew Cot, Moporesidente wa mokgatlho wa dinotshe wa kwa toropokgolo ya New York.
Re utlwile gore Yoko o rata mamepe.
Cot, yo o simolotseng “Andrew’s Honey”, o kgweeditse go tswa kwa Georgia a isa dinotshe.
Koloi e ne e pegile dikgong le dipakete tsa sekereni di le 200, nngwe le e nngwe ya tsona e tshwere dinotshe di le 12 000.
Bontsi jwa batshwara dinotshe ba ne ba letile go bona diphuthelwana tsa bona tsa boleng jwa didolara di le 159 kgotsa 205, go ya fela ka gore ba tsentse kopa ya bona leng.
Dinotshe di rekisiwang ka boima, jaaka kase, o buile jalo.
Bangwe ba bareki ba tsentse diphuthelwana tsa bona mo dikgetseng, fa Ray Sage ena a ne a gokelela mabokoso a mabedi a dinotshe mo baesekeleng ya gagwe go ya kwa mosimeng wa gagwe kwa Botlhaba.
Ke tshwanetse go kgweetsa  fela ka iketlo le ka kelotlhoko.
Ka dinako tse dingwe ke akanya ka yona jaaka e kete ke ikatisetsa go nna Danish, mme ga nke ke nna Danish, a rialo.
Palo ya batshwara dinotshe ba kwa metsesetoropong e oketsegile ka bonako, ka ditshimo tse di ntsi tsa dinotshe tse di bonwang kwa dikagong tse di kwa godimo le kwa dikagong tsa dikantoro, Cote o buile jalo.
New York e letleletse go tshwarwa ga dinotshe go nna mo molaong ka 2010 mme e na le makgolo a mesima e e kwadisitsweng go ya ka Lefapha la Boitekanelo.
Dipalo tsa dinotshe di a fokotsega mo lefatsheng ka bophara, ka ntlha ya go gasiwa ga dibolayadisenyi le dikhemikhale mo mafelong a magae, le tlhokego ya dijalo tse di farologaneng.
New York ga e na bothata jo, se se e dira lefelo le le  itekanetseng la manno a dinotshe, go bua Alan Markowitz, yo e leng moagi wa kwa Bronx e bile e le motshwara dinotshe kwa tshingwaneng ya baagi kwa La Finca del Sur, e e  tsamaiswang ke basadi ba mmala.
Nngwetharong ya se o se tsenyang mo molomong wa gago e tlhoka mmudula peo.
Fela mo toropong, o dumela kgotsa o sa dumele, dinotshe di dira sentle ka gonne go na le diboladisenyi di le mmalwa ka kakaretso, go bua molemi wa maloba.
Go nna le mefuta e e farologaneng go siametse dinotshe.
Webosaete le Segopotso sa dibanka tsa Mosaiki di sirolotswe kwa Jubilee Square kwa Toropong ya Simons kwa Kapa, go tshwaya go ntshiwa ka dikgoka ga batho, ka fa tlase ga molao tlhaolele wa setlhopha wa mafelo.
Toropo ya Simons e ne e itsege jaaka toropo ya basweu ka 1967, le fa dikhuduso tsa pateletso di simolotse go diragala dingwaga di le pedi pele ga foo.
Baagi go tswa kwa Luyolo, Red Hill, Dido Valley le Glencairn, ba fuduseditswe ka dikgoka kwa Cape Flats.
Lefelo le kwa batho ba merafe yotlhe ba neng ba phela, ba dira e bile ba tshameka.
O, ke mokgwa o ka ona baagi ba maloba ba Red Hill, Dido Valley, The Kloof, Glencairn le motse wa Luyolo ba gakologelwang Simons Town.
Se, ke go fitlhelela molao Group Areas o ba tseela lefelo le ba neng ba le bitsa legae.
Diketekete tsa batho ba ne ba fudusetswa ka dikgoka kwa mafelong a a farologaneng go ralala Cape Flats.
Tseno di akaretsa Ocean View, Gassy Park le Gugulethu.
Gompieno, musiamo wa Simons Town, mmogo le Komiti ya kwa Phoenix, ba sirolotse dibanka ga mmogo le webosaete, go dira segopotso sa go tlhoka bosiamisi ga ditloso tsa pateletso le go tlotla bao matshelo a bona fetotsweng ka dikgoka..
Moagi wa maloba wa Simons Town, Margaret Constant a re: Ke dumela fa ke ne ke le dingwaga di le 7 kgotsa 8 fa re ne re ntshiwa ka dikgoka kwa Simons Town.
Mo go nna go ne go le boima thata ka gonne fa re ne re fudugela kwa Ocean View, re ne re se na kgololosego, mo kagong eo, re ne re dutse mo magareng.
Monnaawe rre o ne a e tswelela go dula kwa dikamoreng tsa mmasepala, lengwe le lengwe la malatsi a boikhutso, ke ne ke tlwaetse go boela morago ka ntlha ya gore ke ne ke ntshitswe ka dikgoka kwa Simons Town, e e neng e le toropo ya batho ba ba itsaneng botlhe.
Go ne go bololokesegile mme mongwe le mongwe o ne a itse mongwe le mongwe.
Dibanka tsa Mosaike, tse di bontshang mebila e e rileng, e batho ba ne ntshiwa ka pateletso mo go yona, di ne tsa bulwa ka baagi ba ba neng ba amilwe ke ditloso tsa pateletso.
Mzimkhulu Mamptua, moagi wa kwa Luyolo wa maloba a re: Go ne go le bosula thata go bua nnete.
Ka ntlha ya gore fa ke lemoga gore batho ba ba siameng ba tserwe ka dilori, tse di neng di sa kgone le go tsaya dilo tsotlhe, dithoto tsa batho, e ne e le selo se le sengwe se se neng sa roba pelo ya me.
Ke ne ke na le dingwaga di le 7 ka nako eo ka 1965, Ke belegwe ka ngwaga wa 1958. Fa ke ne ke na le teraesekele, o itse baesekele e e nang le lebili le le lengwe mo pele le a le mabedi kwa morago, e ne e sa kgone go lekana mo beneng.
Re gopola go tlosiwa ga batho ka dikgoka ka fa tlase ga molao wa tlhaolele setlhopha sa mafelo.
Simons Town e humile ka hisetori ya tsa dikepe mme ke legae la dikepe tsa sesole le legolo go a gaisa otlhe mo Aforikaborwa.
Mme ba bangwe ba dumela gore ga go a dirwa mo go lekaneng go boloka hisetori ya dikhuduso tsa pateletso.
Kgotsa go tlhoka bosiamisi ga tlhaolele mo baaging ba ba kileng b anna fa.
Baagi ba maloba ba rotloediwa go nna le seabe mo webosaeteng go boloka hisetori ya bone.
Ngaka e e itsegeng le mogasi, Sindi, van Zyl, o tlhokafetse.
Mosadi yo wa dingwaga di le 45 o ntse kwa bookelong sebakanyana morago ga go tshwaetswa ke COVID-19 ka Tlhakole.
Ngaka Sindi o ne a sa kgone go hema ka boene mme  o ne tshegeditswe ke metšhine.
O tlhokafetse ka Lamatlhatso phakela kwa Johannesburg.
Loso lwa ga ngaka Sindi lo re tlogela re tsidifetse e bile re utlwile botlhoko rotlhe.
O tshetse le botshelo jo bo nnileng sekao mo bathong, ka go nna pelotshweu le boutlwelobotlhoko.
Go ba lelapa la gagwe, segolobogolo bana ba gagwe, matshediso.
Re na le lona mo kutlobotlhokong e.
Maaforikaborwa a ne a kopana mmogo go kokoanya madi a go thusa go duela sekoloto sa gagwe sa kwa bookelong, se se neng se oketsega ka ntlha ya tlhotlhwa e e kwa godimo ya go nna mo motšhineng o o thusang go hema
Ba kokoantse bokana ka dimilione di le 1.5 tsa diranta.
Ba lelapa la ga Van Zyl ba  leboga botlhe ba ba neng ba eme mmogo le bone go thusa go kgobokanya matlole a go duela sekoloto sa ga Sindi sa kwa bookelong, mo godimo ga dithapelo tse di tswang mo setšhabeng, lerato le kemonokeng e ba mo fileng yona, go bua ba lelapa la gagwe mo setatamenteng se se netefatsang go tlhokafala ga gagwe.
A tatlhegelo e e makatsang!
Bopelotshweu le bopelonomi jwa ga Dr Sindi bo dirile Twitter gore lefelo le le bolokesegileng go bontsi jwa rona.
O re bontshitse botho jwa gagwe mme  o ne a re gopotsa gore kutlwelobotlhoko e botlhokwa thata go feta go nna o nepagetse.
A tshegofatso ya Modimo e aparele baratiwa ba gagwe.
A a robale ka kagiso.
Van Zyl o ne a tuma ka go dirisa kitso ya gagwe ya bongaka go gwetlha meila e e leng teng ka ga bolwetse jwa HIV le AIDS mmogo le go ruta badirisi ba mafaratlhatlha ka tsa boitekanelo.
Gape o ne a fana ka thuso le kgakololo go ba ba neng ba tla kwa go ena go kopa thuso.
Ke nnile le lesego la go kopana le ena dingwaga di le mmalwa tse di fetileng.
Re jele dijo tsa motshegare le ene le monna wa gagwe.
Ke ne ka amiwa ke ka mokgwa o a neng a na le lorato ka ona.
Motho yo o nang le mowa o montle e le ruri.
Lorato go Marinus, bana ba gagwe, lelapa le ditsala.
O ne a ratiwa, o a ratiwa.
Lerato le lesedi go ba ga Van Zyl.
E ne e se fela letshwao la lerato le lesedi mo lananeong la gagwe la kwa Khaya FM, “Sidebar With Sindi”, le mo mmedieng wa botsalano, mme o ne  a le lorato e bile abelana ka bopelonomi.
O ne a bontsha lorato le Tshegofatso tse a neng a di itse go tswa mo Modimong. Go tlaleletsa ba lelapa la gagwe.
Van Zyl gape o itsiwe lorato le a nang le lona go ba lelapa la gagwe le go rata dilo tse dintle.
Mosadi yo o neng a ipitsa Morata dilo, o tlogela monna wa gagwe, Marinus, le bana ba le babedi, Nandi le Manie.
Ba lelapa la gagwe ba kopile dithapelo le go fiwa sebaka sa go hutsafalela go tlhokafala ga gagwe.
Dintlha tsa gagwe tsa segopotso le phitlho di tlaa netefadiwa mo nakong e e tlang.
Gompieno re utlwile botlhoko go utlhwa gore ngaka Sindi o tlhokafetse.
E ne mongwe wa batho ba ba nang le mowa o montle tota mo Twitter, mme maikaelelo a gagwe e ne e le go fetola matshelo a batho.
A mowa wa gagwe o montle o robele ka kagiso.
Go sewelo thata gore o kopane le motho yo bopelonomi jwa gagwe bo fetang monyenyo wa gagwe.
Motho yo o neng a na le mowa o montle e le ruri. A  mowa wa ga Ngaka Sindi Van Zyl o robale ka kagiso.
Re tota re ratile sengwe le sengwe se o ne a le ka ga sona.
Lefelo la dikgabo kwa Plettenberg Bay, kwa Borwa jwa Kapa le netefatsa gore diruiwa tse di leng ka mo tlase ga tlhokomelo ya lona, di itumelela lefatshe le di tshelang mo go lona.
Monkey Land Primate Sanctuary ke lona lefelo la ntlha le diphologolo di kgonang go itsamaela ka phutologo mo go lona, le le akaretsang  diheketara di le 12 tsa dikgwa tsa tlholego mme le tlamela diphologolo tse ka mokgwa wa botshelo wa tlholego, o o itekanetseng.
Ke legae go ditshwene di le 550 mme le akaretsa mefuta e mentsintsi e e farologaneng ya ditshewene.
Mosimolodi le moeteledipele wa Monkeylands, Tony Blignaut, A re ka ntlha ya leroborobo la COVID-19 le mathata mo intasetering ya bojanala, ba lemogile gore batsholadišere ba ba tlang ba ka nna ba se nne le phisego ya diphologolo jaaka bona mme ba ka swetsa go dirisetsa lefatshe leo sengwe se sele.
A re ga jaana, ba tshwaragane le letsholo la “Buy a square metre of land for primates” gore ba kgone go reka lefelo la bogolo jwa disekwere  sa metara di le 216 000 go tswa go beng ba lona.
Setlamo sa land-owning ne re bonto go lewa rona mo go fitlhela re tlhatlosa madi, mme jaanong re tshwaragane le go dira ka mmedia wa botsalano mme le fa go le jalo re ka yona le go dira sentle.
Batho ba ntse ba reka dikwere tsa metara, ditshenyegelo tsa go rekela dikgabo sekwere sa metara ke  R90 fela.
Mme seo se tsweletse pelo ka lobelo lo lo kwa godimo.
Ka jalo ke gone fa re leng teng foo ga jaana.
Ke lokgetlho lwa ntlha diphogolo di nna le lefatshe le e leng la tsona.
Lefelo la dikgabo kwa Plettenberg kwa Borwa jwa Kapa, le netefatsa gore diphologolo tse di leng ka fa tlase tlhokomelo ya lone di nna le lefatshe la tsone.
E roometswe ke dikgang tsa SABC kwa Kapa Bophirima ka Labotlhano , 9 Moranang 2021.
Ke nako e e utlwisang botlhoko thata ga jaana, moagi wa kwa London, Victoria Hasler o boleletse Reuters.
Re ne re itse gore o bobotse lobaka lo lo telele, fela go tlhomola pelo.
Mme re utlwelana botlhoko le ba lelapa la bogosi ka dikgang tse di botlhoko tse.
Fa dikgang tsa loso lwa ga Phillip di ne di runya, dikgaso tsa radio le thelebišene di ne tsa emisiwa mme ga tshamekiwa pina ya bosetšhaba “God Save The Queen”
Difolaga tsa kopano di ne di fofisetswa kwa tlase kwa matlong otlhe a segosi le kwa dikagong tsa puso tsa kwa Britain.
A dikgang tse di botlhoko ruri.
Ke motho yo o lorato thata mme re utlwetse puso ya bobusaesi botlhoko. Adam Carr, moagi wa kwa London, o boleletse Reuters.
Bogale jwa ga Phillip le boineelo jwa gagwe mo tirong ya gagwe bo dirile gore a tume kwa Britain, mme gape o ne a na le go tshwaiwa diphoso ka go nna le bosemorafe le  go dira ditshwaelo ka bong.
Batho ba bangwe ba beilwe malomo fa thoko ga folaga ya kwa Britain kwa ntlong ya segosi ya kwa Buckingham le kwa dipoteng tsa bogologolo tsa kwa ntlong ya segosi ya Windsor, le fa puso e ne e rotloeditse batho gore ba seke ba tlisa malomo kwa dikagong tsa bogosi.
Ka polokesego le boitekanelo jwa setšhaba mo tlhaloganyong, le go ya ka dikaelo tsa puso, baagi ba setšhaba ba kopilwe gore ba seke ba kokoana ka bontsi. Go bua ba ntlo ya segosi ya kwa  Buckingham.
Ba ba nang le phisegelo ya go fetisa matshediso a bona ba kopiwa go dira jalo ka tsela e e babalesegileng thata, fela ba seke ba kokoana kwa dikagong tsa segosi.
Mmueledi wa kantoro ya kabinete o kopile gore malomo a matshediso a seka a bewa kwa dikagong tsa segosi ka nako e.
Dithulaganyo tsa phitlho ya ga Phillip, yo ka gale o ne a tlhola a ikgatolosa tlotlomatso e e sa tlhokegeng ka nako ya botshelo jwa gagwe, di santse di tlaa netefadiwa ke Elizabeth, yo o saleng kwa ntlong ya bogosi kwa Windsor.
Dintlha ka botlalo di tla netefadiwa mo tsamaong ya nako.
Badirisi ba bobegakgang jwa loago ba tsene kwa Twitter go abelana ka dipina tsa mmamoratwa, difilimi le dikgopotso tsa seopedi sa mmino wa Rap sa kwa Amerika, Earl Simmons, yo o itsegeng ka leina la bodiratsi la DMX
DMX o tlhokafetse ka Labotlhano morago ga go tlhaselwa ke bolwetse jwa pelo.
O ne a na le dingwaga di le 50.
Bangwe ba tlhalositse mmino wa gagwe jaaka mmino o o nang le tlhotlheletso, mme ba bangwe ba re dipina tsa gagwe di tshwana le difela tse di ba gopotsang bošwa jwa bona.
Bodiragatsi jwa gagwe jo ke bo ratang thata, mo go e nngwe ya difilimi tse di ke ratang thata e diragaditswe ke DMX
Fa o ise o bone BELLY mo nakong e telele kgotsa gotlhelele, Ineele ka mpho ya talente ya gagwe ka go bogela filimi e mafelo a beke.
Robala ka bonolo, robala ka maatla, robala ka kagiso.
Ke lebogela e e tlhotlheletso ya gago ka mmino ka dinako tsa me bošwa.
Matshediso go ba lelapa la ga Earl Simmons, lefatshe le latlhegetswe ke mogaka.
Ka jalo ga ke tle gore tsamaya sentle tsala.
Bogolo ke tla tlhoma mogopolo mo nakong e re nnileng le yona mmogo. Ke sona se se botlhokwa seo
Ke solofela gore o tla kgona go bona Kato le mmemogolo wa gago yo o mo ratang gape.
Fa Mike Tyson a a tswa mo kitsisong ya ga DMX.
Motsamao o montle o ke neng ke simolola go o bona.
Maatla le bosetlhogo jo bo ka se nyalanngweng le sepe!
Dmx o ne a itsege gape ka ditumelo tsa gagwe tsa semoya.
Gatwe o ne a tlhola a rapele pele le morago ga go tiragatso e nngwe le e nngwe ya gagwe.
Thapelo e, e kaya go le gontsi thata jaanong, re solofela gore o robetse mo leseding la Morena.
E ne e le mongwe wa batsweretshi ba ba golo thata ba ba kileng ba diragatsa.
Mmino wa Hip Hop o hutsafetse gompieno ka ntlha ya tatlhegelo ya mogaka yo wa mmino.
Magashule o beile mo phatlhalatseng gore ga a ikaelela go sekega tiro. 
O ne a kopiwa go buisana le baeteledipelebagolo ba ba farologaneng ba lekoko, (fela) o tlhophile go kopana le ba ba tshegetsang ka kanyo ya gagwe ya go se sekege tiro.
Ka jalo, ba ne ba batla go itshela moriti o o tsididi, ba itira e kete kgang ya go sekega tiro ga e a utlwala sentle, ntswang e sa tlhoke bosekaseko.
Go na le tsela e le nngwe e motho a ka lebaganang le tsheko.
E kete ba latofadiwa ke mongwe wa bothati mo Aforikaborwa, go bua jalo Mathekga.
Supra Mahumapelo o gogela kwa thoko. 
Re sa ntse re le foo, modulasetulo wa pele wa ANC le Moporimia wa pele wa porofense ya Bokone Bophirima Supra Mahumapelo a re o sa ntse e le leloko la lekoko.
Mahumapelo le Mokwaledi wa nakwana wa Lekoko la Basadi la ANC mo Bokone Bophirima, Bitsa Lenkopane ba tsentse tletlebo kgatlhanong le dingwaga tse tlhano ba sekegilwe mo lekokong le le busang. 
Bobedi jo, bo bonwe molato wa maitsholomabe morago ga go tshwara kopano e e tsamaelanang le ya Komiti ya Nakwana ya Porofense kwa Mareetsane...... gaufi le Kwa Mafikeng ka 2020.
Supra o bua go tswa mo go tse di latelang tebang le go sekegwa mo lekokong le le busang: 
Moporesitente wa pele, Thabo Mbeki, a re dipaki di le dintsi, di boleletse Khomišene ya Dipatlisiso tsa bogodu mo pusong fa kontinente ya Aforika e lebanwe ke dikgwetlho tsa boeteledipele.
O ne a neelana ka puo ya gagwe kwa Yunibesiting ya Aforikaborwa kwa Pitori.
Mbeki, yo le ena a neng a tlotlomatsa Tlhogo le Letsogo la Mokhanselara wa pele wa UNISA Moporofesara Mandla Makhanya, o rile boetapele jo bo tiileng ka seriti le maitsholo a a siameng a tlhokega mo kontinenteng.
Mo bokaelong jwa dipegelo tsa Khomišene ya dipatlisiso tsa bogodu mo pusong, tebang le kgwetlho ya boeteledipele, segolo go retelelwa ga kontine mo go oketseng bokgoni jwa yona ke moka boeteledipele ba kontinente bo wetswe ke leru le le ntsho; banna le basadi ba ba tlotlotlegang e bile bana le pono le boineelo mo setšhabeng le naga ya bona, go bua jalo moporesidente wa pele wa Aforikaborwa.    
Ka Labone, Moporesidente wa Lekoko la Bosetšhaba (ANC) Cyril Ramaphosa o amogetse gore lekoko le le busang le nnile bonya go fetola ditatofatso tsa bosenyi mo pusong.  
O tlhagisitse se ka mowa o o kwa tlase mo go diegiseng dipatlisiso ka ga phokedi ya ba lelapa la ga Gupta mo dikomiting tsa Palamente ka 2016.
Le fa go le jalo, o latotse fa se e se ditiro tsa ka boomo.
Moeteledipele wa maloba wa setlhopha sa Transnet, Siyabinga Gama, o tlile go tlhagelela kwa Khomišene ya dipatlisiso tsa bosenyi mo pusong ka Labotlhano.
Modulasetulo wa maloba e bile e le tonakgolo ya maloba  ya Lekoko la Bosetšhaba le le busang (ANC) mo Bokone Bophirima Supra Mahumapelo a re o santse e leloko la lekoko.
Mahumapelo o buelelela mo go sekegiweng ga gagwe mo lekokong dingwaga di le tlhano ke ba komiti ya kgalemo.
Mahumapelo le Mokwaledi wa nakwana wa Lekoko la Basadi la ANC Bitsa Lenkopane ba latofatswa ka maitsholomabe morago ga go tshwara kopano e e tsamaelanang le ya Komiti ya Nakwana ya Porofence (IPC) kwa Mareetsane gaufi le kwa Mafikeng ka 2020.
A re o tsentse boikuelo mabapi le tshwetso e e tserweng ke ba Komiti ya Nakwana ya kgalemo ya Porofense.
Gareng ga tse dingwe: Supra Mahumapelo o bua ka tse di latelang mabapi le go sekegwa go tswa mo ANC:
Mahumapelo a re ANC ga e a tshwanela go sekega maloko a a latofadiwang ka bonweenwee. 
A re mokgwa wa go rarabolola mathata ka go sekega o tlile go thuba lekoko.
Fa o lebelela tshwetso e, ke nagana gore re dirile phoso jaaka ANC.
Ga re a isa ditshwetso go babueledi go ditlhotlha le go netefatsa gore tshwetso e nngwe le e nngwe e dumalana le molao.
Lebelela gore go diragetseng ka Bongo.
Bongo o falotse kgetsi. 
Fa Bongo a ne a tlositswe ka ntlha ya gore o bonwe molato semmuso.
O ne a tlaabo a sa bona toka, go bua jalo Mahumapelo.
O dirile ditshwaelo ka nako e e kgethegileng ya potsotherisano le babegadikgang ba SABC.
Mahumapelo a re maloko a Komiti ya Nakwana ya Porofense ba a moila.
Go na le bangwe ba maloko mo komiting e, ba ba nkilang, ga se sepolotiki ke kgotlhang le motho.
Komiti ya nakwana ya Porofense, e latofaditse Mahumapelo mabapi le go thuba kutlwano magareng ga maloko a lekoko. 
Re sa ntse re le foo, ANC ya re e tlile go thadisa thulaganyo ya bona ya tshwetso mabapi le go sekegwa ga maloko a a lebaganweng ke ditatofatso tsa bosenyi, ka Labotlhano.
Letsatsi la masomeamararo ke letlha la bofelo la go sekegwa ga baeteledipele ba lekoko ba ba bonweng molato wa bosenyi mo lekokong, le fela ka Labotlhano. 
Go akarediwa le Mokwaledi Kakaretso wa ANC, Ace  Magashule le tokololo ya Palamente, Bongani Bongo.
Khansele ya Khuduthamaga ya Bosetšhaba ya ANC e tsere tshwetso kgwedi ya Mopitlwe e ya fifing go tsenya tirisong tshwetso e e tserweng ke lekoko ka khonferense ya masomeamatlhano le bone kwa Nasrec ka 2017. 
Mmueledi wa lekoko Pule Mabe a re lekoko le tlile go neela ka pegelo ka Labotlhano. 
Re setse re buile ka ga bothata ba malatsi a le masomeamararo.
Re na le kopano le Komiti ya Badiri ka Mosupologo.
Re na le NEC ka Lamatlhatso mme re tlile go neela pego ka moso e e thadisang dithulaganyo tseo, go bua jalo Mabe .
Moporesidente wa Lekoko la Bosetšhaba (ANC) Cyril Ramaphosa a re o a ikotlhaya ka go diegisa dipatlisiso kgatlhanong le ditatofatso tsa bosenyi mo dikomiting tsa palamente ka 2016, mme o latola fa se e se ditiro tsa maikaelelo a go se dire jalo.
A neela ka bopaki ka letsatsi la gagwe la bobedi kwa Khomišeneng ya dipatlisiso tsa bosenyi mo pusong jaaka Moporesidente wa ANC, Ramaphosa o sugakgetsi tebang le mathata a a mabapi le matlole a lekoko, go akaretswa le letsholo la gagwe la CR17, maitsholo a lekoko mmogo le matsapa a lekoko la bolona go itlhabolola.   .
Ramaphosa o sireletsa tlhokego ya maloko a palamente go nna tsebe ntlha, a re maitsholo a bona ke ona a bayang lekoko mo maemong a a kwa godimo.
Bosupi ba tshobokanyo ya ga Moporesidente wa ANC Cyril Ramaphosa ka nako ya tsheko.
Go samagana le ntlha ya gagwe ya letsholo la ANC, Ramaphosa o gateletse fa batsamaisi ba matlole ba CR17 ba molobetse gore ke mang yo a neelang letsholo le matlole ka ntlha ya fa ba ne bas a batle batsamaisi ba letlole ba ne ba sa mmolelela ba ba neetseng letsholo le matlole ka gonne ba ne ba sa batle a ipona molato go batho ba ba thusitseng ka matlole.
O latotse fa letsholo le sa kgobokanya sedikadike sa diranta di le bilione (R1 billion) tse di dirisitsweng go reka ditlhopho go tswa mo baemeding ba ba neng ba le teng mo khonferenseng ya bosetšhaba ya ANC ka Sedimonthole wa 2017.
Go kailwe fa didikadike tsa diranta di le dibilione tse di kgobokantsweng 
E ne e se didikadike tsa diranta di le dibilione.
Ke boleletswe gore matlole a a neng a kgobokantswe e ne e le sedikadike sa diranta di le makgoloamararo (R300 million), e seng bilione kgotsa go feta. 
Ga ke itse dintlha ka botlalo ka gonne ba ne ba tsweletse ka go e mpipela.  
Ke buile le baleloko kwa tshimologong gore ga ke batle go nna karolo ya letsholo le ditlamorago tsa lona di tlileng go goga leina la lekoko mo seretseng jaaka go tshwana le go rekwa ga ditlhopho mo ANC.  
Pegelo ya Dipatlisisa tsa bosenyi mo pusong: Ramaphosa mo ntlheng ya go diegisiwa ga peeletso mo lelapeng la ga Gupta.
Moporesidente o tsweletse ka gore ka ntlha ya go gola ga metswedi ya dikgang e e senolang dikakanyo tse di sa siamang tebang le ba lelapa la ga Gupta le Bosasa, e leng ba ba abetseng ANC le matsholo a yona a ditlhopho matlole, go ne go tshwanetswe  go dirwa dipatlisiso ka ponyo ya leitlho. .
Mo go samaganeng le go fedisa bonweenwee le bosenyi mo lekokong, Ramaphosa a re boeteledipele bo na le thato le bokgoni ba go dira jalo.
Modulasetulo, bothata ke gore motho o a latofatswa mme ka fa go le lengwe go suganwa le go diragatsa ditsela ya kgalemo mme kwa bokhutlong ga ba bonwe molato kwa kgotlatshekelo. Go dirwa eng, a go boelwa kwa morago, sekao fa e le gore molato ke wa bogodu mo ANC go dirwa eng fa e le gore balatofadiwa ga ba bonwe molato, go bua jalo Ramaphosa.
Ga jaana ANC e tlhoka go lebagana le ditatofatso tsa go sekegwa ga maloko mo lekokong, go phimolwe maina a bona le go ba tlhagisa mo Komiting ya Seriti sa lekoko. 
Ramaphosa o feditse go neela bosupi ba gagwe jaaka tlhogo ya ANC.
O tlile go neelana ka bopaki jaaka tlhogo ya naga fa kgwedi ya Motsheganong e ya fifing.    
Herman Mashaba a re tsamaiso ya Aforikaborwa e a retelelwa e bile ditirelo tshegetso tsa bagodi  ditshwanetse tsa tlisiwa mo pepeneneng go letla diporofense tse di maleba le ditoropokogolo go dira ditirelo tshegetso mo mafelong a bona go neelana ka ditirelo go baagi ba di ba direlang.
Mashaba o ne a ile kwa Boemelatereneng jwa Greenview, Botlhaba jwa Mamelodi kwa Pitori ka Labone.
O rulaganya go botsa Tonakgolo ya Dipalangwa Fikile Mbalula go batlisisa gore ke goreng didikadike tsa diranta di le lekgolo le bobedi tsa milione di wela tlase.
Seteišene se agilwe ka 2011 mme ga se ise se tsene mo tirisong le seporo se se fetang mo seteišeneng se santse se feta ka bapalami ba diterena. 
Moporesitente wa rona Herman Mashaba o gorogile kwa boemelatereneng jwa Greenview kwa Mamelodi.
Kago ya Boemelaterena jwa Greenview e ka bonwa go tswa kgakala, mme gaufi, ke dithulelo tse di sa tlholeng di dira, matlhabaphefo, dipati,seporo le tse dingwe tse di utswitsweng ke disenyi.  
Seteišene se se solofeditseng thata mo baaging ba Mpomolong, se tlisitse bodidi le go feta.
A re lephata la poraefete le lona le tshwanetse go newa tšhono ya go tsamaisa ditirelo tsa poraefete mo seporong.
Mashaba a re o ne a tshoga fa a fetsa go utlwile ka ga Boemelaterena ba Greenview.
Fa ke ne ke bolelelwa ka ga se, ke rile se ga se kgonege.
Le fa ke na le maitemogelo, segolobogolo fa re lebelela mafaratlhatlha a rona, gore puso ya ANC e sentse mafaratlhatlha a rona dingwaga di le 27.
Jaaka o setse o utlwile go sa le gale re tlaa ikgolaganya le Tonakgolo ya Dipalangwa Fikile Mbalula.
Kago ya Boemelaterena ba Greenview ke nngwe dipeeletso tsa sedikadike sa diranta di le makgoloamararo le masomeasupa le boraro ya Setheo sa bapagamaterena mo Aforikaborwa go dira diporo magareng ga Eerste Fabrieke le Greenview le go tlhabolola ditshingwana tsa Mamelodi le diteišene tsa   Pienaarspoort.
Thabo Thobejane-Mphela ke motlhokatiro e bile kgale a tshela mo lefelong le le sa tlhomamang gaufi seteišene.
A re fa porojeke e, e ne e feditswe, e ne e ka tokafatsa kgotsa go fetola matshelo a baagi 
Gopola gore fa seteišene se ka tlisa tšhono ya tiro go ba bangwe, go bua jalo Thobejane-Mphela.
Thobejane-Mphela a re boemelaterena bo ne bo tshwanetse go tlisa ditšhono tsa kgwebo mo bathong le baphephafatsi mmogo le badisadikago.
A re ka gale, baaga ba tshwanetse go tsamaya lobaka go fitlhelela sepagangwa.
Ba ya kgakala go fitlha ka seteišene sa bofelo sa  Pienaarspoort.
Fa seteišene  se se ne se dira, go ne go tlile go nna bonolo, go bua jalo Thobejane-Mphela.
PRASA e senotse go babegadikgang ba SABC gore ba tlile go kgona go tshwaela moragonyana ka kgang eno.
Mashaba a re go ralala Aforikaborwa, diteišene tse di dirang di tshwana fela le sa kwa Greenview, di tlhotlhorilwe ke disenyi kgotsa di wela go tlhatlhamologa.
Moporesidente wa Lekoko la Bosetšhaba (ANC) Cyril Ramaphose o boleletse Komiti ya Dipatlisiso tsa bosenyi gore ga se boammaaruri gore go tlhophiwa ga gagwe mo lekokong ka khonferense ya lekoko ya bolesometlhano le bone ka 2017 ga e a rekiwa.  
Ramaphosa o tswelela ka go neelana ka bopaki ka Labone thapama. 
Lekoko la Temokerasi la Tumelo ya Sekeresete mo mo Aforika le akgola tsheko ya poraefete kgatlhanong le Mmusakgotla wa Bosetšhaba Thandi Modise.
Modise o lebanwe ke tsheko mabapi le ditatofatso tsa bosetlhogo mo diphologolong kwa polaseng ya gagwe fa a ne a santse e le Tonakgolo ya Bokone Bophirima.
O latofatswa ka melato e le thataro e e amanang le bosetlhogo jwa diphologolo tse di suleng kwa polaseng ya gagwe ka 2014.
Lekoko la re se ke kgato e e maleba e bile e bontsha gore ga go ope yo o kwa godimo ga molao.
Leloko la ACDP Steve Swarts e bile e le tokololo ya palamente a re go bontsha go tlhokega maikarabelo a a magolo mo kgetseng e. 
Jaaka maACDP re dumela gore se ke sesupo sa go bontsha fa setšhaba se sa sireletsega go akaretsa le diphologolo tsa sona. 
Re dumela gape gore ga go ope yo o kwa godimo ga molao, go akarediwa le Mmusakgotla wa Bosetšhaba Thandi Modise, Swarts o tlaleletsa ntlha ya gagwe.
Kgetse ya ga Thandi Modise mabapi le bosetlhogo jwa diphologolo e buseditswe kwa kgotlatshekelo.
Moporesidente wa Lekoko la Bosetšhaba le le busang (ANC) Cyril Ramaphosa o bontshitse tlhokego ya gore maloko a palamente ba lekoko ba tsamaisane le melawana le ditlhokego tsa lekoko. 
Ramaphosa a re ke tlwaelo lefatshe ka bophara gore makoko a diragatse meono ya bona mo malokong a a isiwang kwa palamenteng mo lenaaneng la lekoko e bile ke mabaka a a itlhaotseng fa a dumelang gore maloko ba tshwanetse go tlhopha go ya ka letswalo la bona.  
Moporesidente wa ANC o buile ka ga dintlha tse tshwanetseng go elwa tlhoko mmogo ke komiti.
O tshwanetse go lebelela ka leitlho le le ntšhotšho ditlamorago tsa kgato e.
Ka gonne fa o tlhopha go tlosa Poresidente ka tlhopho ya go tlhoka boikanyego, ke eng gape se se latelang.
Ramaphosa o tlhalosa fa maloko a tshwanetse go ipotsa, gore a ke se ba se batlang mme fa e le gore ke keletso ya se go dumalanweng ka sona go raya gore ke tshwetso e e tserweng.
Moporesidente wa ANC a re kgang ya lekoko la sepolotiki mabapi le boitshwarontle ke ngangisano e bile e tswelela pele go nna tlhobaboroko mo temokerasing e e godileng.
Ramaphosa a re matsapa a a teng mo letlhomesong la molaotheo wa Aforikaborwa o o dirang gore kgang e e nne matswakabele go e fenenkolola.
Maikotlhao mabapi le mathata a a tlileng le ba gaGupta.
Ramaphosa o tlhagisitse gape maikotlhao a gore ANC e diegile go dira dipatlisiso tsa bosenyi mo pusong go ya ka dikomiti tsa palamente ka ditatofatso tsa ntlha. 
Le fa go le jalo, Moresidente o ganetsane le ntlha ya gore se, se dirilwe ka maikaelelo. 
Ramaphosa o ne  fetola dipotso ts gore goreng ANC e ganne kopo ya lekoko la DA ka Mopitlwe ngwaga oo gore Palamente e upolole ka ga ditatofatso tse di tlhagelelang mo dipegelong tsa metswedi ya dikgang mabapi le ba lelapa la gaGupta.  
ANC ka nako eo e tshitshintse gore bao ba nang le kitso mabapi le kgang e ba e go bula kgetsi kwa mapodiseng kgotsa Mosireletsi wa Setšhaba.
Go ne go tshwanetse gore go akanngwe gore ditheo di fe tse re nang le tsone mo nageng tse di ka bong di thusitse ka matsetseleko go batlisisa mathata le go dira diphitlhelelo tsa gore dipatlisiso tsa bosenyi di tshwanetse go simolola.
Ramaphosa o tlhalosa fa go ne go akanngwa ka nako eo gore ditheo tse dingwe jaaka sa Tshireletso ya Setšhaba, Tirelo ya Sepodisi sa Aforikaborwa (SAPS) di ne di ka nna le tharabololo e e botoka ya mathata a. le go nna a a botoka a grip ka ga dintlha tse, o tlhalosa jalo Ramaphosa.
Ka Laboraro, Ramaphosa o rile dikaelo tsa setlamo sa matlole sa lekoko le le busang di ne di sa tsamaisane le nako e ba tshelang mo go yona.
Ramaphosa o semagane le mathata a bosenyi a a amanang le tlhokego ya go baya dilo mo pepeneneng mabapi le diketleetso le matlole a lekoko le a amogelang.
O rile ntlha e, ke yona e tlhotlheleditseng gore go tsenngwe molawana wa lekoko la sepolotiki wa tsamaiso ya matlole ka tshoganyetso, molawana o o tlhabetswe ke letsatsi Moranang a tlhola, jaaka go ne go tlhokega.
Le fa go le jalo, o tsweletse ka go akgela fa matsholo a matlole a lekoko a tlhoka go lebelelwa sentle.
Fa tlase ke ntlha e e senotsweng ke Ramaphosa ka Laboraro:
Moporesidente wa Lekoko la Bosetšhaba le le busang (ANC) Cyril Ramaphosa o dumetse gore lekoko le le busang le diegile go tsereganya ka ga bopaki jo bo ribologileng mabapi le phokedi ya ba lelapa la gaGupta mo nageng.
 Ramaphosa a re di e-meile di senola se mo pepeneneng mabapi le se se itsegeng jaaka Gupta Leaks, go senotswe bosupi jo bo bontshang tlhokego ya gore Palamente e simolole go sugana le mathata a.  
Ramaphosa o neelana ka bosupi mo letsatsing la gagwe kwa Khomišeneng ya Dipatlisiso tsa bosenyi mo pusong jaaka e le moeteledipele wa lekoko le le busang.
Ka 2017 ditshupetso tsa bag a Gupta di tlhagisa bosupi jo bogolo jo bo ka re busetsang kwa khonferenseng ya Bosetšhaba ya ANC ya go tlhaola bapalamente ba bolwantsha bosenyi, go ya ka Ramaphosa.
Di e-meile tsa ga Gupta di nnile bosupi jo bogolo jo bo tlhokang gore Palamente e simolole go dira tiro ya bona.  
Ramaphosa a re o maswabi gore ANC e diegisitse dipatlisiso go batlisisa ka ga bosenyi mo pusong mo dikomiting tsa palamente mme o ganela fa se e se ka maikaelelo.  
Ramaphosa  o ne  fetola dipotso tsa gore goreng ANC e ganne kopo ya lekoko la DA ka Mopitlwe ngwaga oo gore Palamente e upolole ka ga ditatofatso tse di tlhagelelang mo dipegelong tsa metswedi ya dikgang mabapi le ba lelapa la gaGupta.  
Go ne go tshwanetse gore go akanngwe gore ditheo di fe tse re nang le tsone mo nageng tse di ka bong di thusitse ka matsetseleko go batlisisa mathata le go dira diphitlhelelo tsa gore dipatlisiso tsa bosenyi di tshwanetse go simolola, e ne ele ka nako eo gore ditheo tse dingwe jaaka sa Tshireletso ya Setšhaba, Sepodisi di ne di ka nna le tharabololo e e botoka ya mathata a, a rialo.
Ramaphosa a re thibololo ya Gupta Leaks e tsentse Palamente matlhagatlhaga a go tsibogela bosupi jo.
Morago ga go bipologa ga di e-meile tsa Gupta leaks, go tlile mo pepeneneng gore bontsi jwa rona re tlhoka go tsibogela se ka mokgwa mongwe.  
Lekoko la ANC le ne le itse gore go ne go tlhokega gore ba lebelele se go ya ka ditheo tse dingwe.
Se, se ne se tshwanelwa ke go tsamaisana le se Palamente e neng e tlhoka go se dira ka nako eo ka gonne bosupi jo bo ne bo itlhalosa e bile bo le mo pepeneneng, go tlhalosa Ramaphosa. 
Ka Laboraro, o ne a botsiwa ka ga seabe sa setlhopha sa bothapi.
Ramaphosa o rile o ne a se teng kwa khomišeneng ya dipatlisiso tsa bosenyi mo pusong go emelela lekoko le le busang kgotsa go ngangisana ka se se sa ngangisegeng.  
ANC e tsene mo maemong a, e itse gore mokgatlho ka bo ona o ka batlisisiwa le gore thulaganyo ya dipatlisiso e ka nna bokete le botlhoko mo ANC.
Le fa go ntse jalo, mokgatlho wa ANC o dumela gore Khomišine eno ke karolo e e botlhokwa ya dikakanyo tsa maiteko a go fedisa mefuta yotlhe ya bosenyi mo pusong, a rialo Ramaphosa.
Moitseanape wa dipoletiki kwa Yunibesithing ya Bokone Bophirima, Moporofesara Andre Duvenhage, a re o solofetse boipusolosetso go tswa kwa go Supra Mahumapelo tebang le dingwaga di le tlhano a sekegilwe mo ANC.
Mahumapelo le Mokwaledi wa nakwana wa Mokgatlho wa Basadi wa ANC, Bitsa Lenkopane, ba sekegilwe mo lekokong le le busang maabane.
Bobedi jo, bo ne ba bonwa molato ka maitsholomabe morago ga go tshwara kopano e e tsamaelanang le ya Komiti ya Nakwana ya Porofence (IPC) kwa Mareetsane gaufi le kwa Mafikeng ngogola.
Duvenhage a re o bonelapele Mahumapelo le se se bidiwang RET forcers mo ANC go nna mathuga a digongwana go tswa mo lekokong la ANC.     
O tlile go tliele go lwantsha se, o tlile go bolotsa letsholo.
Ke akanya gore, ntlha e e maatla mo lebakeng le ke go tswa mo ANC.
Ke akanya gore phaposing le manno, a setlhopha sa maRET e tsweletse go ngotlega.
Ka ntlha e, ba na le tšhono e e kgolo ya go ka tlolela sekepe, go bua Duvenhage. 
Moitseanape wa dipolotiki, Barry Hanyane, o dumela gore phokedi ya ga Mahumapelo mo Lekokong la porofense e ya kwa bokhutlong. 
Tonakgolo ya maloba o sokelwa dirope, le fa a ne a ka dira boikuelo mme go a bontsha gore phokedi ya gagwe mo porofenseng e phirimilelwa ke letsatsi. 
Le fa a ne a ka dira boikuelo, tebang le lebaka la gore o ntse a sekegilwe jaaka motsuolodi le mongwe yo a gongwe a batlang go tsosolosa tshekego ya gagwe ya dingwaga di le tlhano mo ANC.
Gore go na le boikuelo kgotsa nnyaa, se se tlhalosa bokhutlo jwa tiro ya gagwe ya sepolotiki, segolobogolo mo porofenseng ya gagwe, go bua jalo Hanyane.
Mahumapelo o solofetswe go tshwara kopano ya bobegakgang ka Labone thapama.
Mokgatlho wa badirammogo ba ANC mo Bokone Bophirima wa re ba solofela gore maloko a mangwe a lekoko ba tlaa ithuta go tswa mo go go sekegiweng ga ga Mahumapelo gore ga go ope yo a kwa godimo ga molao wa lekoko.    
Lekoko la Bosetšhaba le le busang (ANCs) kwa Mangaung kwa Foreisetata  le dirisa dithata tsa bona le ba Komiti ya Khuduthamaga ya Bosetšhaba (NEC) ka tshwetso ya gore maloko a a bonweng molato wa bosenyi ba tshwanetse go sekegwa kwa thoko.
Motlatsamodulasetulo wa Dikgaolo, Sabelo Pitso, o boleletse bobegakgang kwa dikantorokgolo tsa kekoko mo porofenseng kwa Bloemfontein gore ga go ope yo o kwa godimo ga ANC.
O rotloeditse maloko a lekoko gore ba seke ba letla go bipiwa ka bobi mo matlhong ke ba ba sa ikemisetsang go latela thulaganyo ya kgalemo.  
Ditokololo tsa Mokgatlho wa ANC tsa boammaaruri ka gale ka go ithaopa go latela thulaganyo ya kgalemo.
Se, ke se Thabo Mbeki le Jacob Zuma ba sedirileng mo nakong e e fetileng go sa kgathalesege ka ga dikeletso tsa motho le dikgatlhegelo.
Fa NEC e tsaya tshwetso ya go ba bitsa, ga ba a ka ba batla go tlhotlheletsa tlhakatlhakano mo go ba bangwe go tlhola ketsaetsego, bogole le tlhakatlhakano, Pitso o gatisa ntlha ya gagwe.
Kwa Foreisetata go fitlha ga jaana, le dikgaolo di le tlhano ga di inyalane le go rolwa tiro ga mokwaledimogolo wa lekoko Ace Magashule.
 Ke bo Fezile Dabi, Lejweleputswa le Maluti-A-Phofung.
Kgaolo ya Fezile Dabi e ile ya dira matshosetsi morago ga tshwetso ya ANCs NECs ya go rola Magashule tiro. 
Magashule ke mongwe wa baeteledipele ba ANC b aba lebaganeng le bosenyi le bonweenwee.
Labotlhano ke letsatsi la bofelo la bona go rola tiro go tswa mo maemong a bona a boeteledipele. 
Go retelelwa ke go dira jalo, go tlile go dira gore ba sekegwe mo lekokong le le busang. 
Mmegadikgang wa tsa polotiki mo SABC Samkele Maseko o lotolotsa ka ga maemo a kwa dikgaolong tsa   Fezile Dabi:
Moporesidente wa ANC Cyril Ramaphosa o neela bosupi ka letsatsi la bobedi kwa Khomišeneng ya dipatlisiso tsa bosenyi mo pusong.
Maabane fa a araba dipotso ka ga seabe sa setlhopha sa bothapi mo pusong, Ramaphosa o rile tekano e tshwanetse go dirwa magareng ga go tlhoma tirelo ya setšhaba ka mokgwa wa seporofešenale, se a se buang ke taelo ya ANC ya ditlhabololo. 
O ne a bolelela Khomišene gore go tlhomiwa ga bone mo puso go tshwanetse go dirwa mo pontsheng gore puso e tlhaloganya se gape se diragala mo Aforikaborwa.
Gompieno o solofetswe go araba dipotso ka ga Letsholo la gagwe la boporesidente mo ANC ka 2017.
O tlile go botsolotswa ka ga barwa Gupta mabapi le magatwe a gore ba ne ba reka maloko mangwe a lekoko ka dimpho le madi.  
Mokgatlho wa badirammogo ba Lekoko la Bosetšhaba (ANC) mo Bokone Bophirima ba re ba solofela gore maloko a mangwe a tlaa ithuta mo go sekegweng gag a Supra Mahumapelo gore ga go ope yo a kwa godimo ga lekoko.
Modulasetulo wa maloba wa ANC le Mokwaledi wa nakwana wa porofense wa Mokgatlho wa Basadi, Bitsa Lenkopane, ba sekegilwe dingwaga di le tlhano mo ANC ka Laboraro. 
Mokwaledi wa Cosatu mo Porofenseng, Kopano Konopi a re o akanya gore ke nako e e maleba ya gore ANC e simolole go lebelela merero ya boitshwaro le go bontsha ditokololo tsotlhe tsa yona gore se ke selo se re tshwanetseng go se obamelwa mo ANC.
Ditshwetso tsotlhe le Molaotheo wa ANC di tshwanetse go tlotliwa, go akaretsa le boeteledipele jo bo kwa godimo jwa ANC ka nako eo.
Re solofela gore maloko a Lekoko la ANC a tlaa bona gore ANC e tiisitse mo go kgaleng maitshwaromabe mo mo mokgatlhong, ga bua Konopi.
Mokwaledi wa SANCO mo porofenseng, Packet Seaketso a re go mo pontsheng jaanong gore ga go ope yo o kwa godimo ga molao wa mokgatlho.
Re a itse gore ba na le tshwanelo ya go tsenya boikuela jwa bona kwa baokameding ba ditshwaetso, e leng Komiting ya Khuduthamaga ya Bosetšhaba (NEC) ya kgalemo.
Boammaaruri jwa ntlha e ke gore ga go ope yo a ka itirelang boithatelo kgotsa jaaka a eletsa mo ANC, kwa ntle ga ANC go tsaya tshwetso.
Supra Mahumapelo o sekegilwe mo ANC dingwaga di le tlhano.
Mahumapelo a re o tlaa arabela tshekego ya gagwe kwa bobegakganngweng ka Labone.
A re o utlwile ka ga tshekego ya gagwe go tswa mo metsweding ya dikgang.
Re sa ntse re le foo, mo puong ya gagwe go baemanokeng ba gagwe ka Latshipi, o latofatsa ANC ka ga go gataka Molaotheo, ka gore dingwe tsa ditswhetso tsa lekoko ga di tsamaelane le molao.
O tlhotlheleditse Mokgatlho wa ANC wa Khuduthamaga ya Bosetšhaba (NEC) ya dikgalemo go sekega tshwetso ya ona go fitlha ka Khonferense ya bosetšhaba e e latelang ya lekoko. 
Mo bidiong e e fa tlase, Mahumapelo o loma makalana tsebe mabapi le go sekegwa ga maloko a a itsegeng a ANC:
Moeteledipele wa ANC mo porofenseng ya Kapa Bophirima, Cameron Dugmore, o latofaditswe lekoko la DA ka go tsaya letlhakore mo go samaganeng le maloko a Lekoko.
Se ke morago Bonginkosi Madikizelas a sena go rola tiro jaaka moeteledipele wa DA mo Porofenseng ya Kapa Bophirima le tonakgolo ya dipalangwa.
Madikizela o buile maaka a re o na le dikerii ya B Com.
O rile leano le amana le tsotlhe tse di ka ga maikaelelo a gagwe a go nna mmeiyara wa DA.
O ne a sekegwa dibeke tse pedi jaaka moeteledipele wa lekoko le mokabinete wa porofense.
Madikizela o kopa go inelwe matsogo metsing mabapi le go bua maaka ka dithutego.
Dugmore a re boikanyego bo a tlhokega go tswa mo lekokong la DA
Ba na le tsela e nngwe ya go sugana le baeteledipele ba Bantsho mo DA e le tsela e nngwe ya go sugana le ba ba Basweu ke maphatha a le mabedi a a farologaneng a e leng gore a lebeletswe mme ga go sepe se se boletsweng ka ditatofatso go tonakgolo ya Saldanha go ya ka ditatofatso tsa go ipopela kgomo ya mmopa mo lokwaloikitsisong la gagwe mme gape re itse hisetori kwa George ka tsela e DA e semaganeng le tonakgolo Malvin Naik, ga bua Dugmore.
Lekoko la DA kwa Kapa Bophirima le amogetse Madikizela mo tholong ya tiro.
Modulasetulo wa DA wa porofense, Jaco Londt, a re Tonakgolo ya diporofense ya pabalesego ya baagi, Albert Fritz, o tlile go nna moeteledipele wa nama o sa tshwere wa porofense go fitlha lekoko le tlhopha moeteledipele wa lekoko le le busang ya nakwana ka Khansele ya Porofense ka Motsheganong 29.
Londt o tlaleletsa kakanyo ya lekoko la DA mo go roleng tiro ga ga Madikizela.
Ga go ise go tlhage mo pepeneneng gore ke goreng a rola tiro ya gagwe.
Letsogo la gagwe, arlene Adams, o tlaa rwala ditlhako tsa gagwe.
Moporesidente wa Lekoko la Bosetšhaba le le busang (ANC), Cyril Ramaphosa o solofetswe go botsolotswa ka ga letsholo la gagwe la boporesidente ka 2017 kwa Khomišeneng ya Dipatlisiso tsa Bosenyi mo pusong kwa Johannesburg ka Labone.
Mo bosuping jwa gagwe ka Laboraro, Ramaphosa o amogela gore ANC ga e a dira mo go lekaneng go sugana le bosenyi sa ntlha fa mosi o ne o simolola go kukuela ka 2011.
O dibetse pholisi ya setlhopha sa bothapi sa lekoko le le busang ka gore go ne go sena molato mo molawaneng oo.
O akgetse mo kgannyeng e a gatelela fa dikaelo tsa lekoko tsa matlole di se mo maemong a gajaana e bile di tlhoka go sekasekwa.
O tlaa botsolotswa gape ka ga barwa Gupta mabapi le dimpho le ditšhelete tse maloko mangwe a ANC ba di amogetseng go tswa mo go bona.
Re santse re le foo, go tlhagelela ga Moporesidente Cyril Ramaphosa kwa Khomišene ya Dipatlisiso tsa bosenyi mo pusong go tsositse mabarebare mo maranyaneng a tlhaeletsano jaaka Maaaforikaborwa ba abelana dikakanyo tsa bona ka ga tsheko kwa Braamfontein.
Mokgatlho wa badirammogo wa ANC wa re ba solofela gore ditokololo tse dingwe tsa ANC di tlaa ithuta go tswa mo go sekegweng ga ga Supra Mahumapelo gore ga go ope yo kwa godimo ga molao wa lekoko. 
Mahumapelo le mokwaledi wanama o sa tshwere wa porofense, mokwaledi wa mokgatlho wa ANC wa basadi Bitsa Lenkopane, ba emisitswe dingwaga di le tlhano  ANC. 
Bobedi jo, bo ne jwa bonwa molato ka maitsholomabe morago ga go tshwara kopano e e tsamaelanang le ya Komiti ya Nakwana ya Porofence (IPC) kwa Mareetsane gaufi le kwa Mafikeng ngogola.
Mokwaledi wa Cosatu mo Porofenseng, Kopano Konopi a re o akanya gore ke nako e e maleba ya gore ANC e simolole go lebelela merero ya boitshwaro le go bontsha ditokololo tsotlhe tsa yona gore se ke selo se re tshwanetseng go se obamelwa mo ANC, le gore ditshwetso tsotlhe le molaotheo wa lekoko di tshwanetse go tlotliwa, go akaretsa le boeteledipele jo bo kwa godimo jwa ANC ka nako eo, go sa kgathalesege gore ke boeteledipele jwa nakwana kgotsa ke boeteledipele jo bo tlhophilweng kwa Khonkereseng. 
Re solofela gore maloko a Lekoko la ANC a tlaa bona gore ANC e tiisitse mo go kgaleng maitshwaromabe mo mo mokgatlhong.
Mokwaledi wa SANCO mo porofenseng, Packet Seaketso a re go mo pontsheng jaanong gore ga go ope yo o kwa godimo ga molao wa mokgatlho.
Re a itse gore ba na le tshwanelo ya go tsenya boikuela jwa bona kwa baokameding ba ditshwetso, e leng Komiting ya Khuduthamaga ya Bosetšhaba (NEC) ya dikgalemo.
Boammaaruri jwa kgang e ke gore ga go ope yo a ka itirelang boithatelo kgotsa jaaka a eletsa mo ANC, kwa ntle ga ANC go tsaya tshwetso.
SETLHOGO SA LETSATSI: Supra Mahumapelo o sekegilwe mo ANC dingwaga di le tlhano.
Makoko a sepolotiki a biditse kopano le Modulasetulo wa Khomišene ya Dipatlisiso tsa bosenyi mo pusong, Motlatsa Moatlhodimogolo, Raymond Zondo go tseye letlhakore la ga Moporesidente wa ANC, Cyril...... Rampahosa jaaka a tlile go tlhagelela.
Makoko a ikana go tsosolosa ditshupetso nako e Ramaphosa a tla beng a neela bosupi kwa Khomišeneng.
Ramaphosa o tlaa tsweletsa go neela bosupi kwa Khomišene kwa Johannesburg ka Labone.
Moeteledipele wa DA, John Steenhuisen, a re Ramaphosa o tshwanetse go bua nnete kwa Khomišeneng.
 Ke na le tsholofelo ya go utlwa boammaaruri ka botlalo ka ga pholisi ya ANC ya setlhopha sa tlhokomelo ya badiri le ka moo e tsereng karolo go kgontsha dipatlisiso tsa bosenyi go tswa letsholo.
Bontsi jwa mafapha a puso a retelelwa ke go diragatsa ditaelo tsa bona
E bile setlhopha sa tlhokomelo ya badiri jaaka karolo ya setšhaba ga ba a neelwa maemo a fela ka bokgoni jwa bona jwa go dira ditiro le go direla baagi, mme bokgoni jwa bona jwa go dirasa madi.
Go ya ka Ramaphosa, ANC ga e a dira go tlala seatla mo go lwantsheng bosenyi mo pusong.
A re go ne ga elwa tlhoko fa se se neng se diragala se sena go tlhagelela mo pepeneneng.
Mo puong ya gagwe ya pulomadibogo, Ramaphosa o rile o ne a se teng kwa khomišeneng ya dipatlisiso tsa bosenyi mo pusong go emelela lekoko le le busang kgotsa go ngangisana ka se se sa ngangisegeng.  
Le fa go ntse jalo, mokgatlho wa ANC o dumela gore Khomišine eno ke karolo e e botlhokwa ya dikakanyo tsa maiteko a go fedisa mefuta yotlhe ya bosenyi mo pusong.
Ramaphosa o rile lekoko ga le a tla ka malepa a a botlhale fa sebonelo sa bosenyi mo pusong se se tlhagisiwa sa ntlha ke Tonakgolo ya Dipalangwa Fikile Mbalula ka 2011 kwa kopanong ya Komiti ya Khuduthamaga ya Bosetšhaba.
Mbalula a re o lomilwe tsebe ke Ajay Gupta mabapi le go thapiwa ga gagwe jaaka mokabinete, pele e seo se diragala.
A re go tsena ga Bapalamente, moswi Jackson Mthembu le mokwaledikakaretso Gwede Mantashe, ga se gone.
Go retelelwa ke go diragatsa ditsholofelo tsa Maaforikaborwa mabapi le tsaya maikarabelo le go tsenya tsamaiso e e sa lekanang ya boeteledipele ya ANC e e tlhophilweng ka khonferense ya dingwagakgolo tsa masomeamatlhano le bone (54th conference) .
Khomišene ya Dipatlisiso tsa bosenyi mo pusong e reetsa bopaki jwa Moporesidente wa ANC, Cyril Ramaphosa.
Komiti ya dikgato-kgalemo mo Bokone Bophirima e boneTonakgolo ya maloba Supra Mahumapelo le mokwaledi wa nakwana wa Mokgatlho wa Basadi wa ANC, Lenkopane molato wa maitsholomabe.
Modulasetulo wa Mokgatlho wa ANC ya komiti ya dikgato-kgalemo mo porofenseng, Wend Matsemela a re bobedi jo, Mahumapelo le Lenkopane ba sekegilwe mo lekokong dingwaga di le tlhano.
Bobedi jo bo umakilweng fa godimo, bo bonwe molato. 
Ka jalo. Komiti, e konoseditse mo go tse di latelang: Gore maloko a tlaa sekegiwa mo ANC dingwaga di le tlhano ka ponyo ya leitlho.
Le gore ka bobedi ba tshwanetse go tlosiwa go tswa mo manaaneng a baemedi ba setšhaba a ANC.
Mahumapelo le Lenkopan ba ne ba tshwere kopano kwa Mareetsane mo mmasepaleng wa Ratlou gaufi le tiragalo e e rulagantsweng ke Komoiti ya Nakwana ya lekoko mo Porofenseng.
Matsemela a re komiti ya dikgato-kgalemo e ne ya tshitshinya gore bobedi jo Mahumapelo le Lenkopane ba tsenela manaane a boeteledipele jwa sepolotiki.
Khomoreiti Supra Mahumapelo o tlaa tsenela lenaneo la boeteledipele jwa sepolotiki ka fa tlase ga Moporesitente wa maloba wa ANC le Rephaboliki ya Aforikaborwa, Khomoreiti Thabo Mbeki mo dingwaga di le tharo.
Khomoreiti Bitsa Lenkopane, o tlaa bewa ka fa tlase ga lenaneo la tataiso ka fa tlase ga Khomoreiti maitemogelo Barbra Masikela go mo thusa dingwaga di le tlhano.
Supra Mahumapelo o emisitswe go tswa go ANC ya dingwaga di le 5.
Lekokola lele busang la ANC ga le a dira go tlala seatla go lwantsha bogodu le bosenyi mo pusong, go ya ka Moporesidente Cyril Ramaphosa.
Ramaphosa o amogetse se kwa Khomišeneng ya Dipatlisiso tsa Bosenyi mo pusong ka Laboraro.
Dipotso mabapi le ANC ka ga tlhabololo le tiriso  ya pholisi Ramaphosa o dibetse se ka gore ga se tlholo ntšhwa mo lekokong e bile ga se phoso mo molawaneng.
Pholisi e, e supiwa ka monwana go tlhola maemo a bosenyi mo pusong, go rotloetsa boitirelo le thebolelo e e bokoa ya ditirelo.
Setlhopha sa tlhokomelo ya badiri se ka se supiwe ka monwana mo molawaneng.
Go ponagalo e e tshwanang le ya temokerasi mo lefatsheng mme ke akanya gore fa go ka tlhalosiwa sentle le go lebelela matlhakore a mangwe a a farologaneng, ke thulaganyo e e mosola e e neng lekoko le le busang le e dirisa mo lefatsheng go netefatsa gore tiro e ba e filweng e a dirwa.
Mme re ka bo re dumetse gore go na le makoa mo go tsenngwa tirisong ga ona, go dira gore kgetse e senoge ka tlhamalalo mo makokong a sepolotiki le mo pusong.
Mo ntlheng ya bathapiwa ba le mmalwa mo botong ya SOE Palo ke Moporesidente wa, maloba Jacob Zuma, e le ka maikaelelo a go senyetsa puso, Ramaphosa a itshela moriti o o tsididi.
O rile go ne go kgonega go ka thapiwa kwa ntle ga go dirisa Komiti ya bothapi jaaka le ene e le  Moporesidente wa puso go ne ga dirwa phoso mme tse dingwe di ne di dirilwe pele a nna Motlatsa Mporesidente.
Ramaphosa o tlaa boela kwa kgotleng ka Labone go tswelela ka bosupi jwa gagwe.
Pholisi e setse e tlhaelela mo merusong tebang le thebolelo e e bokoa ya ditirelo tsa lekoko le le busang la ANC ka ntlha ya go retelelwa ga badiri go dira tiro ya bona, maemo a Ramaphosa a a amogelang jaaka nngwe ya mabaka a mangwe gareng ga a mangwe. 
Komitoi ya Bothapi ya ANC e tshameka karolo e e kgolo mo go atlenegiseng le go tsereganya.  
Le gale, Ramaphosa o ne a re o ne a seo kwa Khomišeneng ya Dipatlisiso tsa bosenyi mo pusong go dira maipato a lekoko le le busang kgotsa go sireletsa ba ba sa tlhokeng tshireletso.
O gateletse fa tshegetso ya ANC le puso mo tirong ya Khomišene e le karolo ya go matlafatsa temokerasi mo nageng.
Le fa go ntse jalo, mokgatlho wa ANC o dumela gore Khomišine eno ke karolo e e botlhokwa ya dikakanyo tsa maiteko a go fedisa mefuta yotlhe ya bosenyi le bogodu mo pusong go bona le bobodu, ga bua Ramaphosa.
Ramaphosa a re lekoko le na le nako e e telele go lemoga mathata a a tlisiwang ke tlhokego ya taolo ya matlole a sepolotiki.
Ramaphosa a re ntle le mathata, Katlego ya makokomantsi mo temokerasing e tlhoka thuso ya matlole go kgona go fitlhelela ditlhokego tsa ditlhopho.
A re makoko a tlhoka thuso ya matlole go tswa mo go bona, go tswa mo bathong le mo dikgwebong.
Moporesidente wa ANC a re pele ga go tsenngwa tirisong ga Molawana wa tlamelo ka matlole a Sepolotiki e e tsentswe tirisong ka di 1 Moranang 2021, go ne go na le dikgwetlho di le mmalwa tsa matlole tse Molawana o o batlang go di rarabolola.
Tlhaelo ya go direla dilo mo pepeneneng malebana le matlole a sepolotiki go oketsa ditšhono tsa bosenyi le phokedi ya ditiro tse di sa siamang mo sepolotiking le dithulaganyo tsa puso.
Go batla go rarabolola bothata jo bo tlhageletseng kwa khonferenseng ya dingwagakgolo tsa masomeamatlhano le bone gore ANC e tshwanetse go tsenya mekgwa e e mešwa ya tsamaiso ya matlole a setšhaba ya baemedi ba mekgatlho ya sepolotiki go ya ka mafapha a a farologaneng a puso le setšhaba.
Ramaphosa a re lekoko ga le a dira go tlala seatla go lwantsha bosenyi mo pusong.
O a amogelwa gore lekoko le le sa tsaya botennye thata fa kgetse e ne e le ya ntlha e e tlhagisitsweng ke Tona ya Dipalangwa Fikile Mbalula ka 2011 Komiti ya Khuduthamaga ya Bosetšhaba (NEC). 
A re le fa go ne go na le ditsereganyo tse di lebaneng Bapalamente, moswi Jackson Mthembu le Mokwaledi Kakaretso Gwede Mantashe, tse di ne di sa siama.
Go na le mathata ka go tshela go ditsholofelo tsa Batho ba Aforikaborwa mabapi le go gatelela maikarabelo le mo tsenya mo kotsing mowa wa tsamaiso e e nonofileng ya ntlha. 
Jaaka boeteledipele jwa ANC jo bo tlhophilweng ka khonferense ya dingwagakgolo tsa masomeamatlhano le bone, re lemoga ditlhaelo tse jaaka mokgatlho.
Moporesidente wa lekoko la Bosetšhaba ANC Cyril  Ramaphosa o ne a bolelela Khomišene ya Dipatlisiso tsa bosenyi mo pusong gore ya ANC, mo tsamaong ya dingwaga di le mmalwa, e ne ya lemoga fa bosenyi bo le teng mo pusong, mo makaleng a yona le dikarolo tse dingwe tsa setšhaba.
O gatisa ka gore lekoko le tshwanetse e bile le tshwanelwa ke go ka bo ba tiisitse seatla go thibela tiriso e e botlhaswa ya dithata le didiriswa.
Ramaphosa o tlaa tswelela ka go neela bosupi jwa gagwe kwa Khomišeneng ka Laboraro thapama.
Mo puong ya gagwe ya pulomadibogo, Ramaphosa o sugane le mathata a bosenyi a a amanang le tlhokego ya sa direleng dilo mo pepeneneng tebang le diketleetso le matlole a makoko a sepolotiki a a amogelang.
Ke buile jaaka Moporesitente kwa ntle ga dikaelo tse di totang e bile e le tsa boammaaruri, boeteledipele bo dumela go tswelela go ikentsha mo go direleng dilo mo lefifing le mo sephiring le go tlhoka botshepegi mmogo le go rotloetsa tshegetso ya ditirego.
Ramaphosa o bua fa kgang ya bosenyi mo pusong e ntse e le pharela ya bothata jo bogolo mo polotiking dingwaga di le mmalwa mo lekoko le le busang.
Ramaphosa o solofetswe go tlhagisa dikarolo tse pedi gareng gat se dingwe jaaka a kile a nna Motlatsa Moporesitente, gammogo le tiro ya gagwe jaaka modulasetulo wa Komiti ya Setlhopha Bothapi mo ANC.
Ramaphosa a re lekoko le latela ditshwetso di le mmalwa go thibela bonweenwee.  
ANC e, mo tsamaong ya dingwaga di le mmalwa, e lemogile go nna teng ga bobodu mo pusong, mo maemong a a farologaneng le dikarolo tse dingwe tsa setšhaba. 
Go tsere ditshwetso di le mmalwa go leka go thibela bonwenwee, go akaretsa le mathata a a amanang le bosenyi mo pusong.
Re tshwanetse go dumela gore ntlha e ya bosenyi mo pusong e sa le e nna pharela ya bothata jo bogolo mo poletiking mo gare ga diharologano tsa ANC go bona gore a bosenyi mo pusong bo teng, bo anama le se se tshwanetseng go dirwa ka ga bona, go gatisa Moporesidente.
Moresidente Cyril Ramaphosa a re o ne a se teng kwa Khomišeneng ya Dipatlisiso tsa Bosenyi go dira maipato a lekoko le le busang kgotsa go sireletsa ba ba sa tlhokeng tshireletso.
Moporesidente wa ANC o simolotse go neelana ka bosupi kwa Khomišeneng ya Dipatlisiso tsa bosenyi mo pusong. 
Ramaphosa o solofetswe go tlhagelela fa pele ga Khomišene. Tlhagelelo e,e solofetswe go tlhoma mogopolo mo magareng ga tse dingwe, tiro ya gagwe jaaka Motlatsa Poresidente, go akaretsa tiro ya gagwe jaaka modulasetulo wa Komiti ya Setlhopha sa tiriso ya ANC. 
Modulasetulo wa Khomišene, Motlatsa Moatlhodimogolo Raymond Zondo, o ne a leboga Ramaphosa go dumela go neelana ka bosupi ka Laboraro.
Rre Moporesidente, re itumelela gore o fano, o emeletse lekoko le le busang.
Re itumelela gore Moporesitente wa lekoko le le busang ke ena a tlileng go neelana ka bosupi kwa  Khomišeneng.
Gape ke batla go gatisa gore go tlhagelela fa Khomišeneng eno ga se ntlha ya tshwetso e e tserweng e se kgale, ke tshwetso e e tserweng ka 2018 jaaka o tla gakologelwa, ga bua jalo Zondo.
Ramaphosa o gatisitse fa tsegetso ya ANC le puso mo tirong ya Khomišene ke karolo ya go matlafatsa temokerasi ya naga.
Go fetolwa ga matlha a go tlhagelela ga ga Ramaphosa ka Motsheganong.
Re sa ntse re le foo, Moatlhodi Zondo a re kantoro ya ga Ramaphosa e tla longwa tsebe mabapi le phetogo ya matlha ka Motsheganong gore Moresidente a tlhagelele kwa Khomišeneng.
Ramaphosa o ne a beetswe go tlhagelela kwa Khomišeneng ka di 13 le di 14 tsa Motsheganong go neelana ka bosupi jaaka Moresidente wa naga le Motlatsa Moporesitente Jacob Zuma ka nako ya tsamaiso ya gagwe.
Rre Moporesidente, gajaana o tlile go tlhagelela kwa khomišeneng jaaka Moporesidente wa naga Motsheganong a le mo gare.
Mme ke tlhalositse gore re tshwanetse go gakolola kantoro ya gago gore matlha ao a tlaa tshwanelwa ke go atolosiwa Motsheganong a ya fifing.
Ka ntlha ya gore go santse go na le bapaki ba le mmalwa ba Khomišene e ratang go utlwa go tswa mo gho bona, Zondo o gatisa ntlha e.
Khomišene ya Dipatlisiso tsa bosenyi mo pusong e solofetse go reetsa bosupi go tswa kwa go Moporesidente wa ANC Cyril Ramaphosa.
Lekoko la DA le thadisitse ditsholofelo go Moporesitente Cyril Ramaphosa jaaka a tlhagelela kwa Khomišene ya Dipatlisiso ka ditatofatso tsa bosenyi mo pusong ka Laboraro, ba re ba batla gore Lekoko la Bosetšhaba la ANC le akgele ka ga Pholisi ya Setlhopha sa Bothapi.
Moeteledipele wa DA John Steenhuisen a re o tla bo a le teng mo mosong wa kopano ya Khomišene go lebelela Moporesitente Ramaphosa ’a neela bosupi.
 Steenhuisen a re pholisi e letlelela bosenyi mo pusong  go tswelela dingwaga di le mmalwa.
Re rata go lebelela pholisi ya setlhopha sa bothapi ka leitlho le le ntšhotšho.
O gwaile naga le go bula kgoro ya bosenyi mo pusong go tsayakarolo mo Aforikaborwa.
Karolo e e kgolo ya bothata jo re bolebeletseng fela ke go retelelwa ga Eskom, SAA, Denel. Se se raya gore dikgwetlho tse naga e lebaneng le tsona ke ditiro tsa pholisi eo.
Re sa ntse re le foo, mokgatlho wa ANC o gateletse tebang le tshegetso ya ona mo Khomišene ya Dipatlisiso tsa bosenyi mo pusong ka ga go tlhagelela ga Moporesitente Ramaphosa.
Moporesidente wa ANC Cyril Ramaphosa o tlaa tlhagelela kwa Khomišeneng Dipatlisiso tsa bosenyi mo pusong mo mosong. 
Go tlhagelela ga ga Ramaphosa kwa Khomišeneng, Motlatsa Moatlhodimogolo Raymond Zondo o tla nna maphatha mabedi.
Mo malatsing a le mabedi a a latelang, o tlaa naya bosupi jaaka moeteledipele wa lekoko le le busang le mo kgweding e e tlang, o tla neela bosupi jaaka Poresidente wa naga le Motlatsa Moporesitente Jacob Zuma ka nako ya tsamaiso ya gagwe.
Jaaka Moporesidente wa ANC, gompieno le ka moso, Ramaphosa o gareng ga ba bangwe o tlaa neela bosupi mabapi le se se diragetseng ka nako ya fa e ne e le Motlatsa Moporesidente, segolobogolo ka ga seabe sa gagwe jaaka modulasetulo wa Komiti ya Setlhopha sa Bothapi sa ANC magareng ga 2013 le 2016.
E ne e le maikarabelo a komiti go, gareng ga tse dingwe, go tlhopha baemedi ba setšhaba, bangwe ba bona e le ba go kaiwang ba ka nna mo gare ga ditiragalo tsa bosenyi mo pusong.
Setlhopha sa bangoki, Afriforum se sa le se kopile go botsa Ramaphosa ka ga seabe sa gagwe jaaka modulasetulo wa komiti.
Mme morago ga go feta kgwetlho e, mo kgweding e e latelang Ramaphosa o tlile go lebagana le e nngwe e e boima thata ya dipotsolotso mabapi le seabe sa gagwe jaaka moemedi wa bobedi wa taelo.
Jaaka Motlatsamoporesitente wa maloba e bile jaaka Moporesidente wa naga Ramaphosa o tlaa, gareng ga tse ba bangwe, o leka go ganetsa bosupi jwa ga Brian Molefe jwa gore o nnile le seabe mo bosenying le go gweba ka tlhotlheletso ya sepolotiki go oketsa dikgetse tsa gagwe ka matlapa.
Molefe o rile Ramaphosa o dirisa maemo a gagwe jaaka motlatsamoporesidente go sireletsa le go babalela poelo e kgolo ya meepo ya malatlha a Glencore morago yam o modulasetulo.
O rile gape Ramaphosa le Tonakgolo ya Dikgwebo tsa Setšhaba, Pravin Gordhan ba gakaditse go kgaoga ga motlakase kwa Eskom fa ba ne ba tsaya marapho ka 2018, ba ntshitse bakhuduthamaga ba ba nang le bokgoni jaaka leano la go ya ka karolo ya leano la go phutlhamisa maatla a motlakase le go tlhagolela ditheo tse di ikemetseng tsela.
Re sa ntse re le foo, mokgatlho wa ANC o gateletse tshegetso ya yona mo Khomišeneng ya Dipatlisiso tsa bosenyi ka go tlhagelela ga Moporesitente Cyril Ramaphosa kwa Khomišene ka Laboraro le Labone.
Tokololo ya komiti ya khuduthamaga ya bosetšhaba ya ANC, Nomvula Mokonyane, a re Moporesidente wa ANC o itse se a solofetsweng go se arabela le go baya dilo mo pepeneneng ka mokgwa o o tlhaloganyesegang.
ANC e gateletse tshegetso ya yona yakhomišhene ya kgapo-puso pele ga gore moporesitente Cyri7l Ramaphosa a tlhagelele fa pele ga khomišhene ka Laboraro
Ramaphosa yo a tlileng go neela bosupi mo tirong ya gagwe jaaka Moporesidente wa ANC, o solofelwa go botsolotswa ka ga seabe sa gagwe jaaka Motlatsa Moporesidente wa ANC le naga.
Gape o tshwanetse go bolelela Khomišene ka se a se a se itseng ka ga ditatofatso tsa bosenyi mo pusong e e tlhageletseng ka nako ya puso ya ga Zuma.
Tokololo ya komiti ya khuduthamaga ya bosetšhaba ya ANC, Nomvula Mokonyane, o tlhalosa ka matsetseleko mo moeteledipeleng wa lekoko le le busang.
Mokonyane le ena o amile tshwetso ya lekoko ya go sekega maloko, o e tlhalosa e le kgang e e masisi.
Tshwetso e e kaya gore maloko a ANC a a latofadiwang ka bonokwane go akaretswa le bosenyi ba tshwanetse go sekegwa go fitlha kgotlatshekelo e e konosetsa dikgetse tsa bona.
Mokwaledikakaretso Ace Magashule ke mongwe wa ba ba lebanweng ke go sekegwa mafelo a kgwedi.
Sengwe le sengwe se se batlang go aroganya ANC se tshwanetse go tsamaisiwa ka kelotlhoko mme se se botlhokwa mo go rona jaaka baeteledipele ba ANC ke go akanya gore re ya go tsenya jang ditshwetso mo tirisong.
Ga se tharabololo eno fela, go na le tse dingwe tse dintsi tse ba ka di pharang ka tsona go sugana le bona, ga bua Mokonyane.  
Ba beeletsi ba ANC ba ba farologaneng ba kopile Komiti ya Bosetšhaba ya dikgato-kgalemo go lebelela sešwa tshwetso e mabarebare ba reng o tshwanetse go sekegiwa go fitlhelela ka khonferenseng ya Bosetšhaba le Khansele ya kakaretso e e latelang.
Mokgatlho wa Basadi wa ANC wa re tshwetso ya go sekegiwa ga maloko e tlile go etegetsa go thubega ga lekoko.
Motlatsa-Modulasetulo wa ANC le Tonakgolo ya tsa Thuto mo Gauteng, Panyaza Lesufi, o kopile go inelwa matsogo metsing boemong jwa lekoko le le busang ya ka tsela e ba neng ba tshola Jacqui Mofokeng ka teng. 
Lesufi a re Mofokeng o ne a ikgatholoswa ke mokgatlho o a o diretseng e bile a o rata. 
O ne a bua kwa tirelo phitlhong ya ga Mofokeng le morwadie Thato kwa Centurion, borwa jwa Pitori.
Mofokoeng o tlhokafaletse kwa ga gagwe Labone o o fetileng, letsatsi morago ga morwadie a sena go tlhaselwa ke Covid-19.
Balosika ba re Mofokeng o ne a fodile mme o ne a seke a kgona go itshokela go tlhokafala ga ngwana wa gagwe wa bofelo.
Lesufi o mo tlhalosa jaaka modiri yo o kgethegileng, yo o a sa tlotlomadiwang.
Khomoreiti Jacqui o ne a rata mokgatlho o mme ke tshwanetse ke tlhomamisa gore mokgatlho o ga wa tsaya Khomoreiti Jacqui sentle.
Tshwetso ya gagwe ya go tswa mo porofenseng go ya kwa Kapa e ne e le tshwetso e e seng bonolo.
Go ya ka ena e ne e le tsela ya go ikhutsa le go tswa mo maemong a a kotsi a a neng a tsweletse go mo nyatsa, ga bua jalo Motlatsamodulasetulo wa Mokgatlho wa ANC kwa Gauteng.
Jacqui Mofokeng le morwadie ba robetse boroko jwa leruri.
Mofokeng o ne a tlhalosiwa jaaka mmueledi wa segatlhamelamasisi wa tshireletso ya bana le basadi gammogo le makala a mangwe.
Mo Palamenteng, ka nako e e khutshwane nnile teng re tlile go mo tlhologelelwa ka gonne o ne a le mo Dikomiting tse tharo e bile o ne a itsege mo dikomiting tse tharo tseo.  
Ga go ope yo a neng a ka gaisa Jacqui mo go tsa sepodisi ka ntlha ya fa e sa le a simolotse bogologolo. 
Oriana, re latlhegetswe ke mosadi, mosadi yo re neng re nagana gore re santse re tlaa ithuta mo go ena dingwaga tse dingwe go thusa Palamente, ga bua le Sebui sa Palamente, Thandi Modise.
Ba lelapa la gagwe ba mo tlhalosa jaaka pilara ya bone e e molemo thata e bile a rata dilo tse di bonolo.
E maphatha mabedi, ena le morwadie ka nako e le nngwe mme re amogela tlholelo ya rona gore ke tikologo e e dikaganetsweng ke COVID le gore e ne e le bangwe ba ba hutsafetseng mo nageng ya rona ka ntlha ya maso, a ke dumelang gore a tlile go ema mo nakong e e sa fediseng pelo.   
O ne a apara bontle. O ne e le podimatseba e bile mo botshelong jwa gagwe o ntse a lwantsha dikgatelelo tsa bong, lelapa, Moatlhodi Dikgang Mosekene, a rialo.
Mofokeng o robaditswe kwa mabitleng a Lyttleton cemetery.
O tlogela mmaagwe, morwarraagwe le kgaitsadie.
Setopo sa ngwana wa gagwe wa mosetsana se tlile  go fisiwa ka Laboraro.
Tona ya maloba ya Diminerale, Mosebenzi Zwane o amogetse kwa Khomišeneng ya Dipatlisiso tsa bosenui mo pusong gore o thapile bagakolodi ba le babedi ntle le kitso ya gore ba ntse ba itshedisa ka eng mo botshelong.  
O boleletse Khomišene gore Malcolm Mabaso le Kueban Moodley ba thapilwe jaaka bagakolodi ba gagwe ka gore o ka ba tshepa. 
Bobedi jo, Mabaso le Moodley ba ne ba le mo kgwebong le mongwe wa barwa Gupta, Salim Essa mme Zwane o gatisa fa a ne a sa lemoge ka ga kgwebo ya bona.
O boleletse Khomišene gore Mabaso o thapilwe ka ntlha ya kitso ya gagwe mabapi le tse di amanang le molao ntle le thuto ya semolao. 
O botsitswe gore ke mofuta ofe wa kgwebo e   Mabaso a e dirang, Zwane o fetotse ka gore “ke akanya fa Mabaso a dirile dithuto tsa tlhaeletsano, mme ga ke gopole dithuto tsa gagwe sentle.
Zwane o boleletse Khomišene ya Dipatlisiso tsa bosenyi mo pusong gore o ne a tshwanetse go dirisa sefofane sa poraefete sa boGupta mo loetong la semmuso go tswa kwa Switzerland go ya India Ka gonne o ne a lwala.
Zwane o tsere loeto go ya kwa India go kopana le babeeletsi kwa ntle ga go latlhegelwa ke lentswe, fa a ne a le mo loetong go ya kwa Switzerland.
Motlatsa Moatlhodimogolo Raymond Zondo o botsitse Zwane gore ke eng a ne a sa ikgatolose loeto lwa gagwe fa e le gore o ne a lwala. 
Ga ke a ikgatolosa loeto ka ntlha ya go ritlanyana gonne e ne e le lebaka le le ka se ikgatolosiweng. 
Moeteledipele wa EFF Julius Malema, o rotloeditse Maaforikaborwa go lwela lefatshe go kgontsha tiro le go roba dijo tsa setšhaba.
Malema o ne a bua a ka letsatsi la kgololosego kwa Atteridgeville kwa Bophirima jwa Pitori.
A re fa e le gore kgololosego ke nngwe ya tse di tshwanetseng go ketekwa, e kaya gore baagi botlhe ba na le tetla ya lefatshe.
A re ke matlhabisaditlhong gore diperesente di le masomearobongwe tsa lefatshe di santse di le mo diatleng tsa Basweu mo Aforikaborwa.
Gajaana re gwetlhiwa go keteka Letsatsi la Kgololosego re sena lefatshe, mo tlalengdijo, a tlaleletsa.
Mmueledi Tembeka Ngcukaitobi o bua ka ga go tlhoka toka mo lefatsheng.
Mo ditlhophong tse di latelang, moeteledipele wa EFF a re ka lekoko le setse le eme sentle, go tlaa tsaya nako le maikemisetso go ya kwa setlhoeng ka ditlhopho tsa dipusoselegae tse di tlang ka ntlha ya leroborobo la twatsi ya Khorona.
Puso e itsisitse mo bekeng e e fetileng gore ditlhopho di tlaa nna teng ka kgwedi ya Diphalane a tlhola malatsi a le someamabedi le bosupa.
Malema o tshitshintse gore ditlhopho di busediwe kwa morago go fitlha ka ngwaga wa 2024, o kaya fa ditlhopho tsa ngwaga o di tlile go kgoreletsa makokokganetso go tswa letsholo la bontlhopheng sentle le ka tlhamalalo.
Fa re bua ka katoloso ya ditlhopho, re batla go bona mokgwa wa leroborobo, ka gonne ditlhopho ke kopano; ditlhopho ke kotikoti mo malapeng.
O ka dira ditlhopho jang kwa ntle ga go tsena mo malapeng?
Moporesidente Cyril Ramaphosa o gakolotse Maaforikaborwa gore go tsaya karolo mo ditlhopong tsa pusoselegae go tlaa ba naya tšhono ya go tlosa baeteledipele ba dinokwane.
O ne a neelana ka puokgolo kwa Botshabelo mo Foreisetata go keteka Letsatsi la Kgololosego.
Labobedi ke letshwao la dingwaga di le 27 e sale ditlhopho tsa ntlha tsa temokerasi mo Aforikaborwa ka di 27 Moranang 1994.
Ramaphosa a re baeteledipele ba naga ba tshwanetse go dirisa letsatsi le go lebelela diphoso tse di dirilweng mo dingwageng di le someamabedi le bosupa tse di fetileng.
A re baeteledipele ba tshwanetse go tlhaloganya gore ponelopele ya 1994 e santse e tshwanetse go diragadiwa.
E ka se nne morago ga dingwaga di le 27 tsa temokerasi ya rona; Batho ba rona ba santse ba sokola fela ka ditirelo tsa motheo jaaka metsi le kgeleloleswe e e bokoa ka ntlha ya thulaganyo le bokgoni mo tirong ya rona.
Ka ntlha ya tsamaiso e e sokameng kgotsa bosenyi mo bangweng ba rona, go ka sekgonege gore phitlhelelo ya matlo, thuto le boitekanelo di nyefolwe ka gonne ba ba neilweng tiro ya thebolelo ya ditirelo ga ba dire go tlala seatla.
Moporesidente a re baeteledipele ba tshwanetse go tlhaloganya gore ponelopele ya 1994 e santse e ise e diragadiwe e bile e tlisitse ketsaetsego mo Maaforikaborweng.   
Fa re fetogela go dira ditshupetso le tirisodikgoka fa re le mo mathateng, go utswa le tshenyo ya dithoto; re busetsa morago se re eletsang go se tokafatsa.
Re nyatsa tetla e re e reboletsweng ke Molaotheo wa rona wa temokerasi.
Ramaphosa o solofeditse go etela kwa Winburg mo Foreisetata morago ga segopotso sa letsatsi la Kgololosego la 2021 le sena go tlosiwa kwa Winburg go ya Botshabelo.
A re go fetola maano a e ne e le gore mabaka a dikarabo.
Ramaphosa...... e ineetse go etela kgaolo e ya ngwaga o go reetsa matshwenyego a maloko a baagi.
Jaaka naga e ikgopotsa Letsatsi la Kgololosego, Tonakgolo ya KwaZulu-Natal Sihle Zikalala o neetse tlotla go mogaka, Charlotte Maxeke le Moporesidente wa ntlha wa ANC John Langalibalele Dube.
Zikalala o ne a bua kwa Ohlange Bokone jwa Durban.
O beile dikgare mo lebitleng la ga Dube ga mmogo le ba lelapa la ga Dube.
A re bobedi jo bo tlhagotse tsela e tshika ya gompieno e tlaa itumelelang kgololosego.
Re tlile kwano ka gonne ngwaga o ke wa dingwaga di le lekgolo le masomeamatlhano go tloga ka botsalo jwa ga Mme Charlote Maxeke fela ke dingwaga di le lekgolo le masomeamatlhano go tloga ka botsalo jwa ga Rre John Langalibalele Dube.
Mo go rona, ke mongwe wa sesupo sa kgololosego, ke mongwe wa ba ba tlhagotseng tsela ya rona ya kgololosego.
Re fa gompieno ka go itse sentle gore Aforikaborwa e dirile le go fitlhelela go le gontsi ka fa tlase ga puso ya temokerasi.
Go dilo di le dintsi tse di re buileng, re tshela mo nageng e e itumelelang tekatekano e bile seo se ne se ka se diragale pele ga 1994.
Moeteledipele wa EFF Julius Malema o rotloeditse Maaforikaborwa otlhe go lwela lefatshe re ba kgone go dira mo go lona le go ntshetsa setšhaba dijo.
Malema o kwa atteridgeville kwa Pitori, o keteka Letsatsi la Kgololosego le diketekete tsa balatedi ba EFF mo toropokgolong.
A re, ga go a siama gore 90% ya lefatshe e be e sa ntse e le mo diatleng tsa ditlhopha tsa palonnye mo Aforikaborwa. 
Lekoko la Bosetšhaba le le busang (ANC)
Mokgatlho wa Bašwa kwa Limpopo o lebelela ka leitlho le le ntšhotšho tshwetso ya lekoko ya go sekegiwa ga maloko.
Go akgetswe fa Komiti ya Khuduthamaga ya Bosetšhaba ya ANC go sekaseka gape tshwetso e, ka gore e tlaa thuba lekoko ka bogare
Tshwetso e e kaya gore maloko a ANC a a bonwang molato ka bosenyi jo bo masisi, go akaretsa le bonweenwee, ba tshwanetse go sekegiwa go fitlha go konosediwa dikgetse tsa bona kwa kgotlatshekelo.
Maloko a Komiti ya Khuduthamaga ya Bosetšhaba ya dikgalemo ya ANC  a a bonweng molato wa bogodu kgotsa dingwe tsa bonwenwee jo bo masisi ba tshwanetse go sekegiwa mo malatsing a le 30.
Sebueledi sa mokgatlho, Nyiko Bembani a re se ke tshwetso e maikaelelo a yona e leng go fedisa manaba a sepolotiki mo lekokong.
Mokgatlho wa Bašwa wa ANC kwa Limpopo o ikuela go Komiti Khuduthamaga ya Bosetšhaba go akanya ka kelotlhoko le ka ditlamorago tsa go tsenngwa tirisong ga Molao wa kgato e e kwa thoko jaaka go ka nna le mafaratlhatlha a a boitshegang mo pusong ya mokgatlho.
Re ikuela mo Komiti Khuduthamaga ya Bosetšhaba ya Lekoko la Bosetšhaba, thulaganyo ya dintlha tsa mokgatlho, go lebelela dikaelo tse kwa Khansele-kakaretso ya Bosetšhaba pele di tsenngwa tirisong.
Ka Mosupologo, Fezile Dabi Morulaganyi wa Kgaolo mo Foreisetata, Reagan Booysens a re kgaolo ga e tle go inyalana le tshwetso ya go sekegwa ga maloko.
O rile kgaolo e etetse makalana otlhe a ANC mo porofenseng go netefatseng gore Mokwaledi-Kakaretso, Ace Magashule o amogela tshegetso Booysens a reng o a e tlhoka.
Kgaolo ya Fezile Dabi ya ANC ya re e ka se dumalane le Komiti Khuduthamaga ya Bosetšhaba  ya dikgalemo fa Ace Magashule a ka sekegiwa.
Se se itshupa jaana pakeng ya malatsi a le masomeamararo ya gore  Magashule a sekegiwe ka bonako.
Magashule o lebanwe ke ditatofatso tsa bonweenwee gareng ga babangwe.
Booysens o bua le bobegakgang kwa Parys o rile: Re tlile go emisa (tswhetso ya go sekegwa ga maloko), re emetse letlha la teng mme re tlile go emisa tshwetso eo. 
Re itse ditshwetso tse re di tsereng kwa Nasrec le makala a a buang ka ga se, ka ntlha ya go ditshwetso tse di tserweng kwa Nasrec.
ANC kwa Ekhuruleni e batla gore Komiti Khuduthamaga ya Bosetšhaba ya dikgalemo e kakanya sešwa ka tshwetso ya go sekegiwa ga maloko.
Nomachule Gigaba o totobaditse fa a kampo a se ke a naya bosupi kwa Khominešeneng ya Dipatlisiso tsa bosenyi mo pusong.   
Tlhalano ya gagwe le monna wa gagwe o retelelwa ke go nna le maikano a gagwe go ikgatolosiwa, Nomachule o ne a patelesega go tlhagelela.
O supile fa Malusi a ne a leba ba gaGupta jaaka bagakolodi ba gagwe ba e seng ba semmuso ka nako ya fa e ne e le +Tona ya Dikgwebo tsa Setšhaba.
O ne a amogetse madi le dimpho tse di farologaneng le dipoelo go tswa mo lelapeng, go akaretsa le BMW le didikadike tsa diranta tsa dimilione di lekana 4.5 (R4.5 million) ka lenyalo la bona le hanemoni ka 2014.
Ka maiteko a go bona maikano a ga Nomachule a itlhokomolositswe, Babueledi ba kwa ga Gigaba ba tlhagisitse fa ditshwanelo tsa lenyalo e le lebaka le le dirileng gore tlhaeletsano magareng ga bobedi jo seke ya gasagasiwa mo pepeneneng gammogo le kgwetlho e banyalani ba kopanang le yona fa ba tlhalana.   
Mmueledi wa ga Malusi Gigaba, Richard solomons, a re, ditlhaeletsano tse di diragetseng magareng ga Rre le Mme Gigaba mo bokaelong jwa ditshwanelo tsa lenyalo ga di a tshwanela go gasiwa mo phatlalatseng.
Sa bobedi, re bua jaana ka gonne bosilo jwa tlhalo, bo kotsi mo bosuping le boammaaruri mo bosuping jo a tlileng go bo neela e bile se se tlaa nna le seabe mo boikanyegong.   
Dipatlisiso tsa bosenyi mo pusong: Kopo ya ga Malusi Gigaba go botsolotsa mosadi yo a tlhalaneng le ena.
Zondo gape o itlhokomolositse kopo ya ga Malusi Gigaba ya go botsolotsa mogatse wa maloba nako e e tlang.
Ka jalo, e ne e se maikemisetso a ga Nomachule go itlhagisa ka Mosupologo thapama.
Mmueledi wa gagwe Mpati Qofa o buisa lekwalo le le neng le lebane Zondo.
Mo karolong ya ntlha ya re ga ke a itumelela pego e ke e ikanetseng ka ntlha ya mabaka a ke setseng ke a begile mme morago ga moo o ne a tswelela go bua gore ke tla fa ka tlotlo ya Khomišene le tiro ya semmuso e ke e tsayang tsia.
Mme a re, le fa go le jalo, ke santse ke nyetswe ke Rre Gigaba.
O neile bosupi gore dikgwedi pele Malusi a nna Tona ya Dikgwebo tsa Setšhaba ka kgwedi ya Diphalane 2010, o moreetse a re o lomilwe tsebe ke Aya Gupta gore o ka nna a neelwa maemo. 
A fetola moeteledipele wa Dipatlisiso tsa Bosenyi mo pusong Anton Myburgh, Nomachule a re go boaboa  ga gagwe kwa ga Gupta kwa sabapong ya Saxonwold  go ne ga oketsega ka bonako e bile o ne a re barwa Gupata ke bagakolodi ba gagwe ba e seng ba semmuso.  
O ne a ka ba farologanya le bagakolodi ba gagwe go tswa kwa DPE, ke ne ke itse mogakolodi wa gagwe wa semolao le Thami Msomi sentle. 
A botswa ke Myburg, o go boleletse gore bagakolodi b aba gagwe ba e seng ba semolao ke bo mang? Nomachule o fetotse ka gore, ee, o mpoleletse.
Myburg o tswelela ka go botsa, o ne a reng? Mme Nomachule o ne a re, ke boGupta.
Ajay le barwarragwe ba ke sa ba itseng botlhe ka maina.
Ke itse fela Ajay go feta tse ba bangwe.
Nomachule o rile gore Malusi Gigaba o ne a mmolelela gore barwa Gupta bam o gakolotse ka tirro, ka ga dilo tse ba ne ba tshwanetse go di dira.
A re o ne a boleletswe ke monna wa gagwe gore ba ne ba sa rate CEO ya Eskom Brian Dames e bile ba ne ba batla go mo ntsha. 
A re se ke dingwe tsa bothapi tse Malusi a neng a bolelelwa go di dira.
O ne a mpoleletse gore ba ga Gupta ba ne ba sa mo rate mme ga a mpolelela gore goreng ba sa mo rate mme ke akanya gore ba mmoleletse fa go tlaa nna le diphetogo tse di ntšhwa, mongwe o tlaa ya kwa Eskom, Brian Dames o tla tlogela mme ke ne ke sa itse gore go ne ga diragalang.
Morago ga dikgwedi di le mmalwa go diragetse.
Nomachule a re Malusi o ne a amogela madi le dimpho tse di farologaneng go tswa kwa go ba ga Gupta mo dingwageng tse di fetileng, go akaretsa le BMW le dimilione tsa diranta go duelela lenyalo la balekane ba le boikhutso jwa fa ba sena go nyalana ka 2014.
O neetse bosupi fa a ne a bona Malusi a amogela mekotla ya madi go tswa go ba lelapa la ga Gupta makgetho a le mmalwa, o boeleditse bosupi jwa motlhokomedi wa ga Malusi kwa Khomišeneng.
Khomišene ya dipatlisiso tsa bosenyi mo pusong, e reeditse bopaki go tswa go Nomachule Gigaba.
Nomachule Gigaba o tswelela ka go neel bosupi kwa Khomišene ya Dipatlisiso tsa bosenyi mo pusong kwa Johannesburg.
Mosadi wa maloba wa Tona ya maloba ya Dikgwebo le Matlotlo a Setšhaba, Malusi Gigaba o neela Khomišene tshedimosetso ka ga ditiro tsa ga mogatse ka nako ya gagwe mo ofising. 
O boleletse Khomišene ya Dipatlisiso tsa Bosenyi mo pusong gore mogatse o ne a tsaya barwa Gupta jaaka bagakolodi ba gagwe ba e seng ba semolao.
Mogatse wa maloba wa ga Tona ya maloba ya Khabinete Malusi Gigaba, Nomachule, o boleletse Khomišene ya Dipatlisiso tsa Bosenyi mo pusong gore go dikgwedi pele ga mogatse e nna Tona ya Dikgwebo tsa Setšhaba ka Diphalane 2010, o umakile fa Ajay Gupa a molomile tsebe gore o ka bona maemo a.
Noma Gigaba o ne a tlhagelela morago ga gore Modulasetulo wa Khomišene, Motlatsa Moatlhodimogolo Raymond Zondo a ikgatolose kopo ya monna wa gagwe, go mo thibela gore a seke a neela bosupi.
Noma Gigaba o ne a bidiwa kwa Khomišeneng ya dipatlisiso morago ga gore a gane go tlhagelela mo dibekeng tse pedi tse di fetileng.
Mmueledi wa gagwe Mpati Qofa o buisa lekwalo la ga Gigaba fa a ne a tlhagisa matshwenyego a gagwe mabapi le tsholo ya gagwe kwa baeteledipeleng ba Khomišene ba bopaki, diteng dingwe tsa ditlhagiso tsa gagwe le maemo a lenyalo.
Qofa a re go ya ka mmuelelwa wa gagwe, o dirile phoso mo maikanong a gagwe kwa Khomišeneng.
Monna wa gagwe, Malusi o lekile go mo kganela go neela bosupi, ka go kopa Khomišene go ikgatolosa maikano a gagwe. 
Le fa go ntse jalo, kopo e ne ya seke ya sekegelwa tsebe le go utlwa ntlha ya gagwe ya kopo ya go botsolotsa Noma mo nakong e e tlang.
Khomišene ya Dipatlisiso tsa Bosenyi mo pusong e ganne kopo ya ga Tona wa maloba wa Kabinete Malusi Gigaba ya gore maikano a ga mogatse wa maloba Nomachule a ikgatolosiwe.
Babueledi ba ga Malusi Gibaba ba umakile tshiamelo ya lenyalo jaaka lebaka le le dirang gore tlhaeletsano magareng ga bobedi jo e be e sa tshwanela go gasiwa mo pepeneneng gammogo le mofuta wa tlhalo ya bona e e santseng e tsweletse.
Mmueledi wa maloba wa ditona Richard solomons a re Nomachule ga a mo maemong a go paka jaaka gona le ditaelo kgatlhanong le ena go tlhagelela kwa Khomišeneng le gore bosupi jwa gagwe bo ka se ikanyege.
Kopo ya ga Malusi Gigaba gore Nomachule a letlelelwego neelana ka bosupi e gannwe ke Motlatsa Moatlhodimogolo Raymond Zondo.
Kopo ya go mmotsolotsa e tlaa tshwarwa nako e e tlang.
Ditlhaeletsano tse di diragetseng magareng ga rre le mme Gigaba mo teng ga lenyalo la bona, ga di a tshwanela go gasiwa mo phatlalatseng.
Nomachule Gigaba o neela bosupi gajana.
Ditsheko di ne di ne di lebane kgatlhanong le ena morago ga go ikgogela morago ka letlha le le beilweng la go tlhagelela kwa Khomišeneng dibeke tse pedi tse di fetileng, o tlhagisitse boitshwaro jo bo sa siamang jwa Khomišene mo babueleding ba gagwe.
O ne a solofetswe go sedimosa ka ga kamano ya monna wa gagwe wa maloba le barwa Gupta.
Ba gaGupta ba latofadiwa ka ga tlhotlheletso e ban ang le yona mo ditshwetsong dingwe tsa puso le go nna le ditlamo tse kwa thoko mo ditheong tsa puso.
ANC kwa Kapa Botlhaba, e dumela gore moikanyegi wa lekoko moswi Steve Tshwete o ne a ka swaba nko go feta molomo ka ga maemo a metshameko mo nageng, fa a ne a santse a tshela.
Tshwete o tlhokafetse mo letsatsing le dingwaga di le some le borobongwe tse di fetileng e bile ANC mo porofenseng e mo beela dikgara go mo naya tlotla. 
Rre Fix it (mosiamise), jaaka a ne a itsege thata, ke ena Tona ya Metshameko le Boitapoloso wa ntlha mo Aforikaborwa wa temokerasi e bile o ne a itsege ka go etelela pele le go tlisa diphetogo mo metshamekong.
Modulasetulo wa ANC kwa Kapa Botlhaba, Oscar Mabuyane a re Tshwete o ka be a sa kgatlhwa ke boleng jwa motshameko wa setlhopha sa bosetšhaba.
Ruri, mowa wa gagwe o tshwanetse wa be o sa robala.
Ga go kgonege gore Bafana Bafana ba retelelwe gompieno le mo pakeng e ka didiriswa tsotlhe tse ba nang le tsona fa o ne o ka ba bapisa le setlhopha sa 1996, ga bua jalo Mabuyane.
Ba lelapa la ga Tshwete ba lebogetse matsapa a ANC.
Ke akanya gore ba lelapa la me, morwa wa me fa thoko ga me o itumetse e bile re itumetse rotlhe jaaka lelapa, motlholagadi wa gagwe Pam Tshwete o bua jalo.
Ba lekoko la ANC ba baya dikgare kwa lebitleng la ga Steve Tshwetes.
Morwa wa gagwe, Mayihlome, o gatisa ka gore: go kaya go le gontsi mo lelapeng, gopola gore ke godisitswe ke mme le rre yo a neng a sa kgale math emo ganong go re gopotsa gore ANC ga e kolote ope, ANC e raya gore o direla batho. Ka jalo, gore porofense e dire se mo go rona jaaka balelapa le baagi le fa e le gore ga re a le kopa, go bontsha boleng jo bogolo jo bo bonweng mo go rre.
Tonakgolo e bile e le Modulasetulo o buile ka tšhakgalo ka ga go sala morago melawana e rragwe a neng a tshela ka yona le go e tsweletsa go tswa tshikeng e nngwe go ya go e nngwe.
Tshwete o ne a na le dingwaga di le 63 ka nako ya fa a tlhokafala.
O ne a dira jaaka Tona ya Pabalesego le Tshireletso ka fa tlase ga tsamaiso ya ga Mbeki.
Tshwete ntse dingwaga di le some le botlhano kwa Robben Island, morago ga go bonwa molato wa go nna moagi wa mokgatlho o ileditsweng.
Ka bonakonyana morago ga go gololwa ga gagwe ka 1978, o ne a boela gae mme a nna morutabana go fitlha a thapiwa mo pusong ya bosetšhaba.
Moswi e bile e ne e le mokgaratlhi wa ANC Jacqui Mofokeng o ne a le mampodi wa matsholo a tshotlakako ya basadi.
Mofokeng o tlhokafaletse kwa legaeng la gagwe mo bekeng e e fetileng, letsatsi morago ga morwadie, Thato, a sena go tlhaselwa ke malwetse a a amanang le Covid-19.
Maloko a Mokgatlho wa Basadi wa ANC ke bangwe ba ba neng ba eteletse pele tirelo ya segopotso kwa lelapeng la gagwe kwa Pitori.
Basadi bna moaparo wa mebala ya ANC ba gorogile kwa ga Mofokeng, baopela dipina tsa kgaratlho jaaka ba ne ba kgabaganya mo ntlong go baya malomo. 
Ga go na bosupi kgotsa letshwao la go bontsha lekhubu la  boraro; re sa ntse re tshwanetse go nna kelotlhoko.
Fa re leba dipalo tsa teko tsa go tshwaetsega ka mogare wa Coravirus mo nageng di santse di tsepame nyana.
Jaanong  dipalo tsa diteko tsa go tshwaetsega ka mogare wa Coravirus  tekatekanyo ya  tsona di fela ka fa tlase ga diphesente di le nne  (4) mme se ke phokotsego ya  diphesente di le 12 fa go bapisiwa le beke e e fetileng.
Kapa Bokone e sa ntse e le kwa godimonyana ka diphesente di le lesome.
Go ya ka mokgwa wa go ralala naga wa go isiwa bookelong, bontsi jwa diporofense di bontsha kwetlotlase kwa ntle ga diporofense tse pedi; Foreisetata e bontshitse koketsego ya diphesente di le 19 (19%) mo bekeng e e fetileng mme Kapa Bokone le yona e bontshitse tlhatlogonyana ya dipehesente di le 16 (16%) fa go bapisiwa le beke e e fetileng, o ne a bolela jalo.
Ngaka Suliman a re fa direiti tse diphosethifi mo Aforikaborwa di sa siame, naga ya rona e tshwanetse go emela go bona ditlamorago tsa malatsi a boikhutso a paseka.
Go ne go lebega go siame mo bekeng e e fetileng, palo ya dikheisi tse di netefaditsweng go ralala naga di feta sekete ka palogare ka letsatsi mme se ke kwetlotlase ya diphesente di le robedi fa go bapisiwa le beke e e fitileng.
Palogare ya go feta sekete sa dikgetse tse dintšhwa, e ile kwa tlase thata go feta ka tsela e e ne ntse ka bofelo jwa Moranang ka 2020.
Go ya ka go nolofatswa ga melao le malatsi a boikhutso a bošeng jaana, re tlaa tshwanna ke go emela le go bona gore go tlaa nna le seabe mo palong ya go tshwaetsego.
Fa re lebelela gogoropela ya diporofenseng tsotlhe, di bontshitse koketsego mo dibekeng tse di fetileng.
Ga go na epe ya tsona e e sa ntse e fokotsega, o a tlhalosa.
Go buisanwa le Ngaka Ridhwaan Suliman ka maemo a Covid-19 mo Aforikaborwa. 
Khomišene ya Dipatlisiso ya puso ya re  e tlhaloganya gore setšhaba se batla gore e fetse ditheetso tsa yone le tiro mme ya re katoloso e a tlhokega go dira dilo sentle.
Khomišene e dirile kitsiso ka Labone mo mosong gore e ya go dira kopo ya katoloso ya dikgwedi di le tharo tsa letlha le le beilweng la yona kwa kgotlatshekelo e e kwa godimo ya kwa Bokone Gauteng kwa Pretoria.
Bopaki ka molomo bo tlaa wediwa kwa bokhutlong jwa kgwedi ya Phukwi, fa pegelo e tlaa konosediwa kwa bokhutlong jwa Lwetse.
Khomišene e ne e tshwanetse go fetsa ditheetso tsa molomo ka mafelo a kgwedi e e fetileng.
DCJ a re khomišene e tlaa nna e tswelelapele ka go utlwa bosupi jwa dipaki le tlhano kgotsa thataro tse di amegang, go akaretsa bosupi jwa Moporesidente mo tirong ya gagwe ya go nna Moporesidente wa ANC le Moporesitente wa naga.
 Motlatsa Moatlhodimogolo Raymond Zondo a re katoloso e botlhokwa ka gore ba tshwanetse go utlwa bosupi go tswa mo bathing ba bangwe ba ba amegang ba le thataro go akaretsa Moporesidente Cyril Ramaphosa.
Mme selo se le sengwe se nka se sedireng ke se, nka se feleletse tiro ya Khomišene ka mokgwa o sa siamang. 
Ke tlile go boeletsa gore nka se feleletse tiro ya Khomišene ka mokgwa o sa siamang, fela ka gore ke batla kgotsofatsa bao ba batlang  gore Khomišene e tshwanetse go fetsa tiro ya yona.
Fa re ne re simolola Khomišene eno, ke dirile gore go utlwagale sentle gore Khomišene e, e tlaa dira tiro ya yona ka tshwanelo.
Mo go batleng go tlatsa ditheetso tsa bosupi jwa molomo, re tla dira tshwanelo le ka maikarabelo, a bolela jalo Zondo.
Tatelano ya ditiragalo tsa gompieno fa tlase.
Khomišene ya Dipatlisiso ya Bosiamisi ya ditatofatso tsa puso ya go dira kopo  ya katoloso ya ditheetso tsa yona kwa kgotlatshekelo e e kwa godimo mo thapameng e.
Khomišene e batla katoloso go tsweng kgwedi ya Phukwi go ya go Lwetse.
Motlatsa Moatlhodimogolo  wa Khomišene Raymond Zondo o tlhalositse gore, goreng ba ne ba feta letlha le le beilweng la bona la Seetebosigo.
Tshekatsheko e e dirilweng e dirilwe ka tshwanelo tumelo mme gagwa direga jalo.
Bosupi bo bo neng bo tlhokega go reediwa go feta bokhutlong jwa kgwedi ya Mopitlwe bo ne bo le botlhokwa thata, bo ne bo akaretsa bosupi jwa bokhuduthamaga ba maloba ba di SOEs jaaka Transnet le Eskom.
DCJ a re Khomišene e ne e se na ditheetso bošeng jaana mme paka ya yona e tlaa khutla kwa bokhutlong jwa kgwedi ya Seetebosigo, a re fa Khomišene e ne e dira kopo ya katoloso ya go tswa kwa bokhutlong jwa kgwedi ya Mopitlwe go ya kwa bokhutlong jwa kgwedi ya Seetebosigo.
Gompieno Khomišene e tsweletsepele ka bopaki jwa molomo go tswa mo CFO ya Transnet Anoj Singh mme e tlaa utlwa gape le bopaki go tswa mo go kgoduthamaga wa setšhaba wa tsa dikgwebo wa puso ya maloba Malusi Gigaba mo maitseboeng ano.
Zondo beke e, o begile gore Khomišene e na le nako e e  tlhomilweng go konosetsa bosupi jwa molomo mme ya koba bontsi jwa dikopo tsa go tlogela go botsolotsa.
Makoko a mang a sepolotiki a re ga go na sepe se se ka ketekelwang Letsatsi la Bašwa lena, fa go na le diphesente di ka feta 60(%) tsa bašwa ba ba sa direng e bile ba katlilwe mo lehumeng.
Ke di ngwaga di le 45 tse di fetileng ka letsatsi le, fa dikete tsa bašwa ba ne ba ya  go dira ditshupetso tsa tiriso ya taolelo ya go rutwa ka mo dikolong tsa bantsho ka puo ya Seburu.
Bontsi jwa bona ba ne ba bolawa, bangwe ba tshwarwa fa ba bangwe ba bona go akarediwa le moeteledipele wa bona Tsietsi Mashinini ba ne ba ya botshabelo.
Go fitlha ka 1994, bontsi jwa bona ba ne ba bolawa mo kgaratlhong kgatlhanong le puso ya kgatelelo ya tlhaolele, mme fa makgolokgolo a ba bangwe ba tlogela naga, ba tsenelena sesole sa tokologo sa African National Congress (ANC), (Pan Africanist Congress ya Azania (PAC) le Azanian People’s Organisation (Azapo).
Morago ga dingwagasome di le dintsi, makoko a mang sepolotiki a re botshelo bo sa ntse bo le thata mo bašweng le ka fa tlase temokerasi, go lebilwe botlhokatiro le botlhoki jwa bona ba go fenya kgaratlho ya bone ya letsatsi le letsatsi.
Moeteledipele wa Democratic Alliance John Steenhuisen, a re ke lekoko la gagwe fela le le nang le bokgoni ba go fetola seemo.
DA e gakologelwa Letsatsi la Bašwa:
Mmueledi wa COPE, Dennis Bloem a re go fenya botlhokatiro jwa bašwa, puso e tshwanetse go tlhagisa sekema sa katiso ya bašwa.
Zama Ntshona wa mokgatlho wa African Transformation Movement (ATM), a re dikgwetlho tsotlhe tsa  bašwa ba 1976 tse ba neng ba di lwela kgatlhanong le tlhaolele di sa ntse.
Mokwaledi kakaretso wa National Freedom Party , Canaan Mdhletshe a re puso e tshwanetse go dira gore go nne bonolo go baša go kwadisa dikgwebo tsa bona gore ba kgone go fitlhelela bokgoni jwa bone ka botlalo.
Matshwenyego le ditshitshinyo di tswelela jaaka puso e tswelapele go dira maiteko a go bona tharabololo ya botlhokatiro jo bo boitshegang jwa bašwa.
Ka nako ya go bua ya Moporesidente Cyril Ramaphosa ka letsatsi la bašwa, o simolotse Tsamaiso ya Bosetšhaba ya Tsela ya go thusa go fokotsa palo e e kwa godimo ya botlhokatiro jwa bašwa.
Maiteko a go dira mmogo le mafapha a puso a go tlhoma mafaratlhatlha a go tshegetsa bašwa  banaga go bona ditsela tsa go nna le phitlhelelo ya ikonomi.
Puo ya Moporesidente Cyril Ramaphosa ya letsatsi la mo bidio e e fa tlase:
Moeteledipele wa Economic Freedom Fighters (EFF) Julius Malema, o kopile baša ba Aforikaborwa gore ba se ka ba itlhoboga mme tswelepele ka go ithuta.
Malema o a ne a bua kwa sekolong se se golo sa Uitsig kwa Centurion, Pretoria, go gopola dikhuduego tsa baithuti ba 1976 Seetebosigo.
A re thuto ke senotlele sa katlego mme ka jalo bašwa ba tshwanetse go dirisa tšhono eo.
Malema a re bašwa ba tshwanetse go tsaya thotloetso go tswa go mothosetšhabeng wa kgaratlho jaaka Hector Pieterson yo a tlhokafetseng, ka letsatsi le ka 1976.
O re sile ka kitso e e a lekaneng gore re itsosolose, re ithute, le go retlhotlheletsa jaaka batho ba bantsho le go tsweletsa go lwela se se siameng.
Ga re batho ba go nna fela mme re ngongorega, ga se ka mogo re leng fano.
Re fano go bolelela basweu, gore motho mongwe le mongwe yo montsho o na le lefelo mo Aforikaborwa go akarediwa le fano, o ne a bolela jalo.
Go ya ka moeteledipele wa EFF, tonakgolo ya maloba ya Aforikaborwa John Vorster, o tshwanetswe go supiwa ka monwana mo losong la ga Pietersons.
A re Vorster o na le seabe mo dintshong tse dintsi tsa bašwa ba bantsi mo nageng, fela go lwela ditshwanelo tsa bona jaaka batho ba bašwa.
Ga ba boeletse leina, ga ba laole mogolo wa gago ka leina la motho yo a ne a bolaya batho ba rona ka 1976.
John Vorster o na le maikarabelo a 1976, John Vorster o na le maikarabelo a polao ya ga Hector Peterson.
Le ba AKK ba ba tlileng morago ga gagwe, le bone ba na le madi a Hector Peterson mo diatleng tsa bone ka gonne ga ba mo otlhaya, o ne a bolelela batshegetsi ba EFF.
EFF e keteka Letsatsi la Bašwa kwa Centurion:
Dikhutsafalo tsa Moento.
Malema o buile gape ka dikgwetlho tsa meento mo nageng.
A re lekoko la gagwe le tlile go dira ditshupetso kwa ntle ga mošate wa South African Health Products Regulatory Authority (SAHPRA) kwa Pretoria ka Labotlhano mo bekeng e e tlang.
E tlaa bo e batla gore moento kwa China le wa kwa Russia, e letlelelwe go ka diriswa mo Aforikaborwa.
A re tiego ya puso mo go tsamaisong ya go tlhaba meento, e tlile go dira gore bontsi jwa batho ba latlhegelwe ke matshelo.
Moeteledipele wa EFF a re fa ba sa itumela, ba tlile go dira kgato ya go nna kwa ntle ga ntlu motlhankedimogolo wa SAHPRA, Ngaka Boitumelo Semete-makokotlela go fitlhela ba ba reetsa.
Morago ga go dira ditshupetso kwa ntle beke e e tlang ka Labotlhano, ba na le malatsi a le supa go amogela moento wa kwa Russia le moento wa China, go retelelwa ke go dira jalo, re a go dira kgato ya go robala kwa ntle ga ntlu ya motlhankedimogolo wa SAHPRA go fitlhela ba resireletsa, e re ama jalo. 
E re ama jalo.
Re tlile go ntlo ya gagwe, re batla go amogela sputnik le Setšhaena moento go tlaleletsa mo go se re se na jaanong, o bolela jalo.
Aforikaborwa ga jaanong jana e dirisa Johnson le Johnson mme moento wa Pfizer ke wa kgato ya bobedi ya go tlhaba meento. 
Bašwa ba Aforikaborwa ba mo maemong a kgatelelo ya semowa a leruri le go itlhoboga.
Thata thata ka gonne re itlhobogile maikarabelo.
Ditshupo tsotlhe tsa go kgabakanya lefatshe, di ne di eteletswe pele ke bašwa ba ba neng ba dirisana mmogo, mme ba na le bokgoni jwa go dira ditshwetso tse di botlhokwa ka bonako.
Ntlha ya gore naga ya rona e mo maemong a latlhegelwa ke go laola naga ka lebelo ke ntlha e e re ka se e ganetseng.
Palo ya botlhokatiro jwa bašwa bua go le gontsi thata.
Palo e ya 46.3% e e golang ka bokano ya botlhokatiro jwa bašwa e ne e tlile go nna teng le fa Covid-19 e ne sa nna teng. 
Savanna le ma Yanos (setso sa bašwa se se feteletseng sa meletlo) se e etelapele mme diphetogo tsotlhe di diragala teng.
Mme ra re eng ka maemo a ka metlha a a sa fetogeng ka fa morago ga go itumedisa bosigo kwa menateng?
Kgololosego ya nnte ya naga e, e ka se diragale fa re sa ntse re belwa ke go iphora ka botagwa le mmino wa matheka le marago. 
Jaaka re keteka ngwaga wa bo 45 wa go gokologelwa kgailo ya bašwa kwa Soweto, e e kileng ya fetolwang leina go nna Letsatsi la Bašwa go lekwa go phefofatswa nnete ya se se diragetseng letsatsi leo, bašwa ba mo Aforikaborwa ba tshwanetse go fetola tsela e ba akanyang ka yona ka bonako mme ba tseye tiro ya Bašwa ya go lwela tokologo ya konomi ka bo bona.
Go sa kgathalasege ntlha ya gore, jaaka bašwa, re mo kgatong ya leruri ya kgatelelo ya semowa le go itlhoboga, bo morrwarra le bo kgaitsadi ba rona ba tshwanetse go lemoga gore ga go ope yo o tlang go ba golola.
Re neile batsofe ba sepolotiki ba nang le taba fela le di porofešene tsa bone tsa sepolotiki maatla a mantsi go ripitla bokamoso jwa rona.
Batho ba ba tshwaragane le go aga le go tlhabolola di porofešene tsa bone mme ka go dira jalo, ba tlile go netefatsa gore bašwa ga ba tswelepele ka ntlha ya gore ba itse sentle gore fa re tsaya maatla ao, re tlile go  netefatsa gore dasenyi botlhe ba bolela kwa kgolegelong.
Bokamoso mo diatleng tsa rona.
Baeteledipele botlhe ba rona ba jaanong ba tlabe ba sena le rona mo lefatsheng ka 2063.
Ke rona ba re tlaa bong re tshwanetse go tlhalosetsa kokomana e e tlang gore, goreng go etelela pele le go ripitla bokamoso jwa rona ke basinyi ba.
COVID, lesego
Leroborobo la COVID-19 e nnile selo se re neng re sa se solofelang mo go bašweng bathong ba mo nageng e, ka fa e dirile batho ba itlwaetse le amogela tiriso ya thekenoloji ka bonako mo matshelong a rona.
Kokomana ya bogologolo e sa ntse ba gakantshwa tobetsa kgolagano go tsenela kopano ka khomputara. 
Le ke lefolo le baša ba tshwanetdeng go e tshamekelang teng.
A re lebaleng ka go itshwenya ka go batla tiro ka gonne, se ne se le maleba go fitlha kwa bokhutlong jwa   diphetogo tsa boraro tsa bodiredi. 
Phetogo ya bone e batla gore re kgone go dira le go tlisa ditharabololo tse di tswelelangpele.
Jaaka thulaganyo ya go dira ditlhopho e Bulelwa mang le mang, baša ba tshwanetse go nna ba e kemiseditse tsamaisa  maemong otlhe, le fa e kaya e re e gwetlha motsofe wa mokgatlho wa sepolotiki se o leng mo go sona.
Re tlhoka go bua kgobelelo ya bagodi jaaka sera sa mo tirelong setšhaba le puso.
Nako ya baša ke yona e.
Ga ke dumele gore fa Solomon Mahlangu a ne a re, re tshwanetse go tswelelapele ka go lwela kgaratlho o ne a sa re, re dire seo se mmolaileng. 
Mmaba o re lebaganeng le ene gompieno ga a na le mmala o o rileng.
Re tlhoka go ya go lwela kgaisano ya maatla le go gwetlha sa tshwareng kgobelelo ya bagodi gongwe le gongwe.
Tsela fela ya go fenya ke go pateletsa le go loga maono a kgaisano gore ke kgone go busa.
Ga re akanye sentle fa re solofela gore re tlile go fiwa sebaka ke batho ba ba nang le maikarabelo a go sotlega ga rona.
Re tlhoka go tsaya sebaka ka go pateletsa le ka go loga maono, e seng ka go senya dilo tse re nang le tsona.
Baša ba na le bokgoni, ba ka simolola ntwa nako engwe le engwe fa ba batla. singayisusa.
Ka Kabelo Mahlobogwane, rrakgwebo, tokololo ya yunioni, mmusakgotla le setšhaba.
Moporesidente Cyril Ramaphosa o begile go tlhomiwa ga tsamaiso ya bosetšhaba ya tsela ya go thusa go fokotsa palo e e kwa godimo ya botlhokatiro jwa bašwa.
Tiragatso e, e kopanya mafapha a puso a le robedi go tlaa go tshegetsang baša mo go boneng tiro.
Ramaphosa o ne a bua kwa moletlong wa puso wa Letsatsi la Bašwa ka kopano ya mafaratlhatlha, mme a re mararang a, a tlile tshegetsa puso ka matsapa a e a tsayang ka go dira mafelo a baša ba ka a dirisang go fitlhelela tshedimosetso, ditšhono le tshegetso.
Ke batla go dira kopo go baša ba Maaforikaborwa go re ba ikwadise mo SA YOUTH MOBI, o ka kgona go dira porofaele ya gago, go leba ditšhono tsa go ithuta, go amogela le go fitlhela thegetso ka ditsela tse dintsi.
SA YOUTH MOBI e ntse e sa duedisiwe lekgetho la mafaratlhatlha mo mararang otlhe a leng teng, gore tsamayang bašwa naga ka bophara ka bgone go e dirisa kwa ntle ga go duela, se o setlhokang ke go nna le mogala kgotsa ka khompiutara.
Mekete ya Letsatsi la Bašwa la 2021.
Phakela, Tonakgolo ya KwaZulu-Natal Sihle Zikalala a kgalemela Dikgoka mo dikolong.
Tonakgolo e ne e le mongwe wa dibui tsa  go gokolelwa Letsatsi la Bašwa kwa Pietermaritzburg.
Dipolelo tsa ga Zikalala di latela dithulano tsa dikgoka magareng ga basweu le batsadi ba Bantsho mo bekeng eno kwa sekolong se se golo sa tsa setegeniki kwa Witbank morago ga tiragalo ya bosemorafe.
Re ela tlhoko dintwa tse di swabisang tsa bosemofare mo dikolong tse dingwe morgo ga dingwaga di le 26 re le ka mo temokerasing.
Re batla go tlhomamisa gore setšhaba sa rona ga se setšhaba sa kgethololo mo go sona dikolo mo setšhabeng le mo Motseng ke tsa batho botlhe mme batho ba tshwanetse go ditsena mme re akaretsa phitlhelelo ya thuto ya boleng jo bo kwa godimo go mongwe le mongwe yo a ba batlang.
Tonakgolo Zikalala o bua le mmegadikgang wa SABC, Simphiwe Makhanya.
Zikalala o ganeditse gape le dintwa kgatlhanong le ba setšhaba sa LGBTQI, morago ga petelelo, go tlhabiwa le polao ya  Anele Bengu wa dingwaga di le 21 wa go tswa mo  KwaMakhuta, borwa ba Durban.
Ditshupo dingwaga di le 45.
Go ya ka Tonakgolo ya tsa Metshameko, Botsweretshi le Setso, Nathi Mthethwa naga e lebela fa go nnile le tswelelopele e e diragetseng gompieno marago ga gore bašwa ba eme kgatlhanong le tsamaiso ya tlhaolele dingwaga di le 45 tse di fetileng.
Tonakgolo Mthethwa o bua mmegadikgang wa SABC Simphiwe Makhanya.
e ka ga ntlha ya bone re kopana morago ga dingwaga di le 45 re leba tsela e re kileng ra e tsaya  go tloga ka 1994, mme re ipotsisa di potso tsa  gore a se ba se llwetseng le se ba neng ba eme kgatlhanong le sona se re tswetse mosola na.
NYDA e tlhagisa khutsafalo ya mathata a matlole mo ditheong tsa thuto e kgolwane.
Waseem Carrim o buile ka mathata a go tlhoka tlamelo ya matlole e baša ba lebaganeng le yona kwa ditheong tsa thuto e kgolwane mo nageng.
O ne a bua ga le kwa moletlong wa puso wa Letsatsi la Bašwa.
A re dikhuduego tsa baithuti tsa kwa tshimologong ya ngwaga nngwe le nngwe di tshwanetse go yak wa bokhutlong.
Carrim o bua le mmegadikgang wa SABC Simphiwe Makhanya.
Go botlhokwa go bua gore bašwa ba dira ka natla ba kgaratlha kwa dikolong gore ba falole ka di bachelors fela gore fa ba goroga kwa dihekeng tsa ditheo tsa thuto kgolwne ba bolelelwe gore ga go na madi.
Bašwa ba kopane ka fa tlase ga folaga ya asinamal,  molato wa rona, fela ke go nna dikobo dikhutshwane mo nageng e.
Re tshwanetse go dira ka bonako go potlakisa Khomišene ya thuto e kgolwane le setlhopha sa tiro gore re tle re kgone go fedisa mathata a matlole a baithuti gore fa go tlaa 2022 moša mongwe le mongwe yo maduo a gagwe a akateming a mo letlelelang go tsweletsa dithuto tsa gagwepele a fitlhele sebaka kwa setheong sa thuto e kgolwane.
Diritibatsi le tirisobotlhaswa ya diritibatsi mo bašeng.
Mo bašeng ba ba neng ba le teng ka Letsatsi la  ikgopotso la Bašwa la Bosetšhaba kwa Pietermaritzburg, bontsi jwa bona ba re ba na le tsholofelo ya isago.
E fela, gape go boifiwa gore bašwa ba bantsi ba nna batswasetlhabelo ba diritibatsi le tirisobotlhaswa ya diritibatsi.
Prineesa Govender le Mampho Moshoeshoe ba re ba tshwengwa thata ke dikgoka tse ikaegileng ka bong.
Nngwe ya mathata a re lebaneng le o ne ke go leka go ikgodisa ka ntlha ya gore batho ga ba batle go reetsa mme ba akanya gore sengwe le sengwe se re se buang e tlaa tlhola e le phoso.
Kgotsa ga se reye selo, ka jalo re ka rata go maatlafatsa mantswe a rona, mme re ka rata gore batho ba reetse se re se buang.
Ka gonne re ke rona bokamoso mme re akanya gore re tlaa dira gore naga e e nne botoka.
Se ke se boifang ka go nna moša ke ntlha ya gore batho ba bašwa mo malatsing ano ga ba tsaye botshele tsia.
Ba tshela fela mo nakong eno.
Go utlwisa botlhoko go bona bašwa ba senya matshelo a bona ka go nwa bojalwa.
Maloko a Economic Freedom Fighters (EFF) ba kopane kwa Sekolong se segolwane sa Uitsig mo mosong ono kwa Centurion, mo moeteledipele wa bona Julius Malema yo a solofetswe go bua le bona jaaka karolo ya Letsatsi la Bašwa.
EFF ya Aforikaborwa e tlaa keteka letsatsi la bašwa kwa sekolong se segolwane sa Uitsig kwa Centurion.
Se ga se tla morago ga bidio ya go bontsha monna wa mosweu wa matšhikilane a goga goga moithuti mongwe maswe mo bekeng e e fetileng ka ntlha ya gore moithuti yo o ne a apere diaparo tsa EFF jaaka karolo ya tiro ya letsatsi la tselapetlo ya tsa boiphediso. 
Lekoko le tlhophile sekolo se gore se nne lefelo la tirelo, morago ga tiragalo ya gore moithuti a tlhaselwe ke matšhikilane ka go re o ne apere diaparo tsa EFF bošeng jaana.
Maabane, Malema o begile mo Twitter gore a ka se obamele melao ya mo kgatong ya boraro ya taolelometsamao e e begilweng ke Moporesidente Cyril Ramaphosa maabane bosigo, mme a re o tlaa tswelapele ka mananeo a  lekoko la gagwe a go ipaakanyetsa ditlhopho tsa mmasepala ka di Diphalane.
Re tswelapele ka moso. 
Wena @CyrilRamaphosa o ka se batle ditlhopho mme wa tswala phatlha ya sepolotiki.
E tlaa nna fela dileele tse di tlaa reetsang bosilo.
O tswala yang ditiragalo tsa sepolotiki mme wa letla dikolo di bulwe fa e le gore go na le tlaletlo.
Mokwaledi Kakaretso wa EFF Marshall Dlamini a re  ba tlile go keteka letsatsi la se gopotso la bašwa mo sekolong se go bontsha gore ga ba boifi go nna gongwe le gongwe mo nageng ya rona.
Ka letsatsi la tselapetlo ya tsa boiphediso, mosimane yo a neng  apere diaparo tsa setheo sa EFF go bontsha phisegelo ya go nna molwelakgololosego wa kamoso wa EFF o tlositswe ka dikgoka mo sekolong ke bmosemorafe wa matšhikilane.
Ka ntlha ya gore ba akanya gore ba na le tetla ya gore batho bantsho ba tshwanetse go nna mo nageng e le ke mokgatlho wa rona, re fano go ba bontsha gore ga re a boifa ya bona.
Marshall Dlamini o bua le mmegadikgang Natasha Phiri:
Moporesidente Cyril Ramaphosa o neelane ka puokgolo ka tsa mafaratlhatlha kwa moletlong wa Letsatsi la Bašwa kwa Pietermaritzburg, mo kgaolong ya KwaZulu-Natal ka moletlo o, o ne o le ka fa tlase ga melawana e mešwa ya taolelometsamao. 
Maaforikaborwa go keteka Letsatsi la Bašwa ka Laboraro, 16 Seetebosigo.
Letsatsi le le gakologelwa di Dikhuduego tsa Bašwa ba Soweto ka 1976 ka di 16 tsa Seetebosigo morago ga go latela kaelo ya Lefapha la Thuto la Bantu gore Seaferikanse se tshwanetse go dirisiwa mo theong e e lekanang le Seesemane jaaka puo ya go ruta mo dikolong tsa sekontari.
Barutwana go tswa mo dikolong tsa Bantsho go ralala naga ba arabile ka go dira ditshupetso ka tatelano. 
Ditshupetso tse di ne di a fetogela go nna tirisodikgoka ka nako e e sa fediseng pelo.
Palo e e sa kwalwang semmuso e dira palo ya baithuti ba ba  latlhegetswe ke matshelo kwa ditshupetsong e nne 176, fa puso e rile ke baithuti ba le 23 ba ba latlhegetsweng ke matshelo a bona ka letsatsi leo.
Kokomana ya bašwa e akgolelwa tiro ya yona ya boeteledipele mo go itebaganya le bogale jwa puso ya tlhaolele.
Fa kumo ya jaanong ya bašwa e neng a bolotsa matsholo a mekgatlho jaaka # FeesMustFall #RhodesMustFall,  mo baeteledipele ba bangwe ba baithuti ba re mekgatlho e e ne e batla go fedisa tsamaiso ya Kgatelelo ya Batho Bantsho, go ntse go na le matshwenyego a bonwang mo boeteledipeleng jwa  bašwa.
Mo kgasong ya letsatsi le la bašwa le le kgethegileng, Montshadikuno wa Dikgang tsa SABC, Lebo Tshangela o bua le modira ditshekatsheko wa dipoletiki TK Pooe, Youth Labs Managing Director Pearl Pillay, le moeteledipele wa baithuti wa Fees Must Fall Mcebo Dlamini ka go tlhaka baeteledipele, kgaso ka botlalo kwa tlase:
Khomišene ya Naga e ganne kopo ya AfriForum ya go botsolotsa Moporesidente wa ANC Cyril Ramaphosa ka gonne e kwa ntle ga melao khomišene.
Moatlhodi Raymond Zondo a re gore motho a ka dira kopo ya khunologo go botsolotsa, motho yoo o tshwanetse go ama ke dipaki.
AfriForum e boleletse Zondo gore ba ne ba batla go botsa Ramaphosa dipotso ka ga tlhomelo ya setlhopha sa cadre le ditshwetso tse di tserweng fa a ne a le Modulasetulo wa Komiti ya tiriso ya setlhopha cadre
AfriForum e batla  gore Ramaphosa a arabe dipotso ka setlhopha sa cadre sa tiriso ya ANC:
Kgakololo ya semolao ya AfriForum, Mia du Plessis, o reteletswe ke go tlhatswa Zondo.
ANC ya re ga e dumelane le mokgwa o setlhopha se tsamaisang dilo ka teng, ba re setlhopha ga sena tshiamo le go baya dilo mo pepeneneng ka maemo a go thapiwa ga batho go ditheo tsa botlhe.
Fa Pretorious a ne a tshitshinyetsa Moporesidente Ramaphosa gore go na na le bopaki jwa gore tiriso ya pholisi a ga e tsamaelane le melao, Moporesitente Ramaphosa o ganne se mme a tlhalosa gore khomišene ya go tlhopha e atlenegisa fela.
Mo lebakeng le Modulasetulo, re rata go utlwa go tswa kwa go Moporesidente Ramaphosa.
Khomišene e tlaa tswelapele ka go utlwa dikopo di ka Laboraro.
Komišene ya Kgapopuso e reetsa dikopo tsa go tlogela go botsolotsa dipaki tse di farologaneng:
Moporesidente Cyril Ramaphosa o begile gore Letsatsi la Bašwa la gompieno mo Pietermaritzburg KwaZulu-Natal le tlaa tswelapele mme e tlaa bo e le tiragalo e tlaa o bamela melao ya kgato ya boraro ya taolelometsamao.
O begile gore naga ya go tsena mo kgatong ya boraro ya go sekega nakwana ditiro tsa fa nageng go simolola ka bosigogare. 
SA e fudugela kwa kgatong ya boraro go taolelometsamao.
Setlhogo sa Letsatsi la Bašwa la ngwaga ono ke Ngwaga wa Charlotte Maxeke: Go godisiwa go thapiwa gwa bašwa go akaretsa le jwa setšhaba.
Moporesitente Ramaphosa a re go tlile go nna palo e e kwa tlase ya batho ba ba tlang go keteka letsatsi la bašwa mo Pietermaritzburg mme ena o tlaa neelana ka puo ka setshwantsho sa tsa mafaratlhatlha.
Kgato ya boraro ya go sekega nakwana ditiro tsa fa nageng:
Teko ya Litmus ya Moporesitente Ramaphosa ya  go bua le dinaga e tlaa nna se a tshwanetseng go se naya baša.
Moporesidente o setse a buile gore botlhokatiro jwa bašwa ke tlhababoroko e kgolo ya puso. 
Mo dibekeng tse pedi tse di fetileng, dipalopalo tsa Aforikaborwa (Stats SA) e ntshitse dipalo tsa bosetšhaba tsa botlhokatiro.
E tlhagisitse setshwantsho se se sa itumediseng sa rekoto ya semmuso ya botlhokatiro e e kwa godimo ka diperesente di le 32,6.
Setlhopha se se nang le palo e e kwa godimo go feta kelo ya botlhokatiro ke bašwa, diphesente di le 63,3 ke batho ba ba ka fa gare ga dingwaga di le 15 mme ba di le 24 ba sa dire, mme diphesente di le 41,3  e le setlhopha sa ba dingwaga di le 25 le 34.
Melawana ya Covid-19 e ya go gatelelwa mo Pietermaritzburg ka moletlo wa ikgopotso.
Tiragalo eno e solofetswe go na le palo e e lekanyeditsweng ya baeng le baamegi ba ba botlhokwa, bogolo segolo bašwa.
Re sa ntse re le foo, moeteledipele wa DA John Steenhuisen o solofetswe go bua le bašwa go tswa kwa Mitchells Plain mo Cape Flats, mo lekoko la gagwe le ketekang Letsatsi la Bašwa la Lekoko ba maloba, go rotloetsa baša ba Maaforikaborwa gore fetole bokamoso ba bone.
Le fa go le jalo, tiragalo e e tlaa tshwanelwa ke go obamela mealo ya kgato ya boraro.
Gareng ga dintlha, Steenhuisen o solofetswe go bua ka botlhokaditiro ga baša.
Gompieno ke Letsatsi la Bašwa la Bosetšhaba mo Aforikaborwa, mo naga e dirang segopotso sa Dikhuduego tsa  Seetebosigo 16 1976 kwa Soweto tse di kileng di a anama go kgobaganya Aforikaborwa mme di a fetola thata dipolotiki tsa naga.
Moporesidente Cyril Ramaphosa o tlile go neelana ka puokgolo ya letsatsi ka tsa mafaratlhatlha ka 11:30 phakela 
Ditiragalo tse di simolotseng dikhuduego tsa mo Aforikaborwa, di ka bonwa go tswa go dipholisi tsa puso ya tlhaolele e e dirileng tlhagiso ya Molao wa Thuto ya Bantsho ka 1953.
Tsibogo ya Black Consciousness Movement (BCM) le go tlhamiwa ga Mokgatlho wa Baithuti wa (South African Student Organisation- SASO) e tsositse go ithuta ka dipolitiki ga baithuti ba le bantsi, go kopana le ba bangwe ka go itisa makoko a sepolotiki.
Fa puso ya tlhaolele e ne pateletsa tiriso ya Seaforikanse le Seesemane go nna dipuo tsa go ruta kwa dikolong ka 1974, baithuti ba bašwa ba bantsho ba simolotse go bolotsa letsholo.
Ka di 16 Seetebosigo 1976, baithuti ba ka na 3 000 go ya go 10 000 ba  tlhotlhelediwa ke mokgatlho wa baithuti wa South African Students Movements Action Committee Aforikaborwa ya Komiti ya tiro e e tshegediwang ke BCM ba ne ba gwanta ka kagiso go bontsha le ngongorego kgatlhanong le dipuso kgakololo.
Fa ba bangwe ba bone ba kile ba latlhegelwa ke matshelo a bona, ba bangwe ba kile ba kgona go tshela mme ba kgona go tlhalosa se diragetseng e bile ba dira mo maphateng a a farologaneng a ikonomi ya naga.
Jaaka naga e gopola ditiragalo tsa letsatsi leo le phenyo e e nnileng teng, Dikgang tsa maratlhatlha tsa  SABC di tlhagisa baeteledipele ba bararo ba kileng ba tlhagelela go tswa mo dikhuduegong. 
Fa tlase ke tshoboko e khutswane ya bona:
Khomišhine ya Puso e reeditse dikopo tsa go tlogela go botsolotswa  tsa makoko a a amegang  mo bonweng  ba molato wa tlolomolao.
Fa tlase ke mananeo:
Motlatsa Mokwaledi-Kakaretso wa African National Congress (ANC), Jessie Duarte, o amogetse Memorantamo ditopo tsa badiri ba ANC ba ba neng dira ditshupetso.
Badiri ba ANC ba ntse ba dira tshupetso kwa ntle ga dikantoro tsa lekoko go ralala naga, go akaretsa le Ntlo ya Luthuli (Luthuli House) mo Johannesburg,ka ntlha ya gore lekoko le, le go retelelwa ke go duela dituelo.
Badiraditshupetso ba re ga baise ba duelwe tuelo ya bone ya kgwedi ya Motsheganong, e jaanong e leng kwa morago ga malatsi a le 20. 
Badiri ba kwa Mošate wa @MYANC kwa Luthuli House ba dira ditshupetso ka ntlha gore lekoko le retelelwa ke go duela dituelo.
Duarte o buile maloko a lekoko, a re ditherisano di tlile go tswelapele.
Ga gona dituelo tse di tlileng go fokodiwa mme fa e le gore re tshwanetse go ya ka mo kago sešwa, e tlile go nna le wena  mme o tlile go nna karolo ya ditshwetso tse re di tsayang. 
Re lebogela go dira ditshupetso ga lona le go tlhagisa matshwenyego a lona ka boitshwaro.
Re ikuela mo malokong a ANC go tswelela ka dipuisano tsa bone tse di tswang mosola go nna le seabe se go fitlhela go rarabololwa ditsitsibo tsotlhe tse di tlhagisitsweng.
Ka jalo re tlile go tswelapele ka dipuisano le go tswelapele ka go boledisana, ga bua jalo duarte.
Vusi Mdala Modulasetulo wa Badiri wa mokgatlho wa ANC mo Kapabophirima, Mvusi Mdala a re ba naya mothapi  beke go tsibogela ditlhokego tsa bona.
E nngwe ya dilopo tsa rona ke gore mothapi ga a duele Letlole la dituelo tsa badiri, mme ba ntsha madi go tswa mo go rona jaaka badiri, ka fa thuso ya kalafi ya rona e ya sekegwa nako le nako, le gompieno re tsoswa ke molaetsa wa thuso ya kalafi o o re bontshang gore thuso ya kalafi ya rona e sekegilwe, go bua Mdala.
Badiri ba re go duelwa thari go ntse go diragala mo dingwageng tse lesome tse di fetileng.
Go sa le gale ka Labobedi, motsholamatlotlokakaretso wa ANC, Paul Mashatile o amogetse gore lekoko le le busang le lebane le mathata a ditšhelete, mme a okeditswe ke leroborobo la covid-19.
Mashatile a re lekoko le latlhegetswe baetleetsi ba bantsi:
Jaaka ditshwaetso tsa Covid-19 ditswelela go oketsega ka lebelo le go boifa gore naga ya rona e tsene mo kgatong ya bararo ka semmuso,  Moporesidente Cyril Ramaphosa o tlitle go tshwara dikopano di le mmalwa ka Labobedi ka maiteko a go bona tsibogo e e botoka .
Aforikaborwa e mo kgatong ya bobedi ya tsaolelometsamo ya naga
Fela go bontsha e kete melawana e e ka fa tlase ga kgato ya e, e palelwa ke go fokotsa  palo e e o koketsegang ka lebelo ya ditshwaetsego. 
Mo malatsing a le supa a a fitileng, naga e rekotile ditshwaetsego di ka fetang 20 000 tsa Covid-19 di tlhotlholetsa puso go tsaya kgato .
Dipalopalo tsa Covid-19 tsa beke le beke, ka Ngaka Ridhwaan Suliman:
Gompieno, Moporesitente Ramaphosa o tlile go nna le dikopano tse di salaneng morago back-to-back go tsibogela dipalo tse di o ketsegang ka lebelo.
Sa ntlha moragonyana mo mosong o, o tla bitsa kopano ya Khansele ya Bosetšhaba ya Coronavirus mo lefapha la boitekanelo le tlaa dirang tlhagiso.
Moragonyana mo letsatsing, o tla okamela kopano ya Ditonakgolo tsotlhe mme maitseboa o tlile go tshwara kopano le Kabinete. 
Kwa bokhutlong jwa dikopano tsotlhe tse, Moporesidente o folofelwa go bua le setšhaba mo malatsing go sa itsisiwe gore le le feng.
Dipalopalo tsa SA tsa Bošeng jaana di a latela.
Motsholamatlotlokakaretso wa African National Congresss (ANC) Paul Mashatile o amogetse gore lekoko le le busang e lebane le mathata a ditšhelete a a okeditsweng ke leroborobo la Covid-19.
Ka Labobedi Maloko a badiri ba African National Congress (ANC) ba tlile go tsena mo letong la go dira dishupetso tsa naga ka bophara ka nako ya dijo tsa motshegare, ka ntlha ya gore lekoko le reteletswe ke go duela dituelo tsa bona ka nako.
ANC e itemogela mathata a ditšhelete mme go begwa gore e kolota madirelo wa Aforikaborwa wa Makgetho (SARS) madi a kana ka dimilone di le 80 tsa di ranta tsa Pay As You Earn (PAYE) ya dikgogo tsa madi.
Gape lekoko le dikolotong tsa madi a dikgwedi di le 28 kgotsa madi a ka nna dimilione di le 140 tsa diranta mo go letlole la pabalelo, e ntshiwang mo dituelong tsa badiri.
Badiri ba bantsi ba ba dirang ditshupetso ba solofetswe go bonwa  baya kwa mošate wa lekoko, Luthuli House kwa Johannesburg, mo ba tlileng go isa memorantamo wa dilopo tsa bone ka Labobedi. 
Mashatile a re lekoko le latlhegetswe ke baetleetsi ba bantsi.
Lekoko le a tlhaka ka madi a seatleng, ANC ga ise e nne le madi a mantsi,  madi a mantsi a lekoko a ne atswa go baabi mme jaanong ka ntlha ya leroborobo baabi ga ba sa  re abela ka gonne dikgwe ga di sa dira thata. a ya leroborobo gore go ne go na le bontsi jwa madi a a seatleng,...... weve...... Ka gale go na le madi go tswa go baabi le fa e sa le leroborobo la thuso ya matlole e e tlang e bonya thata ka ntlha ya gore ba dire jalo.
Dingwe tsa tsona di ne di a tswalwa.
Ke tikologo e e thata
Fela re a leka ka bojotlhe jwa rona go oketsa matlole
Ka dinako tse dingwe re fitlhela tlamelo ya matlotlo go le thari nyana.
Mme re feletsa re duela dituelo thari.
O ne a oketsa ka gore: Mo seemong sa ikonomi sa jaanong go ne go se motlhofo go nna le bosupi jwa bontsi jwa dipeeletso tsa rona gape di amegang.
Mme go na le bothata jo bongwe jaanong: Molao o mošwa o tlhoka gore o senole fa o  abela lekoko ka madi a go feta dikete tsa makgolo a diranta (100k) mme batho  bangwe ga ba itumelele seo.
Ka jalo ba ikgogela morago ka bonya mme re a kgaratlha ka ntlha eo.
Ka mo bidiong fa e e tlase, Motlatsa Mokwaledi-Kakaretso wa ANC Jessie Duarte o netefaditse kgwedi e e fetileng gore lekoko lebane le mathata a matlotlo.
Maloko a badiri ba African National Congress (ANC) ba tlile go tsena mo letong la go dira dishupetso naga ka bophara ka nako ya dijo tsa motshegare ka Labobedi, ka ntlha ya gore lekoko le retelelwa ke go duela dituelo tsa bona ka nako.
ANC e ntse itemogela mathata a matlole, ka dipegelo tse di reng, e kolota madirelo a Aforikaborwa a Makgetho (SARS) madi a ka nna dimilone di 80 tsa di ranta tsa Pay As You Earn (PAYE) ya dikgogo tsa madi.
Mo bidiong e e fa tlase Motsholamatlotlokakaretso Paul Mashatile o tlhalositse gore lekoko le ya go kgobokantsha matlole a mang jang.
Lekoko le ne le saletse kwa morago ka madi ka dikgwedi di ka nna 28 kgotsa dimilione di ka nna 140 tsa diranta tse di neng di gogwa go tswa mo dituelong ts madiri.
Badiri ba bantsi ba solofetswe go bonwa ba isa memorantamo wa bone kwa Luthuli House mošate wa lekoko kwa Johannesburg.
Mmueledi wa ANC Pule Mabe a re o rotloeditse baemedi botlhe ba bone ba di porofense go amogela memorantamo yo o tswang mo badiring.
Polelo ANC ka tuelo ya badiri.
Ka 2020 ANC e ne e supa leroborobo la COVID-19 ka monwana ka ntlha ya gore e ne e retelelwa ke go duela badiri dituelo.
Khomišene ya Ditlhopho (IEC) e ntshitse tsiboso ya gore, beke e, ke  beke ya bofelo ya gore setšhaba se dire tshwaelo ka ga tsheko, go netefatsa gore go na le ditlhopho tse di gololosegileng e bile di siame ka nako ya Covid-19.
Maaforikaborwa a rulaganyeditswe go ya kwa ditlhopong tsa pusoselegae ka kgwedi ya Diphalane.
E fela, go ntse go na le dipuo tsa gore ditlhopho di tshwanetse go busediwa morago go fitlhilela leroborobo le  fokotsega.
Tshimololo ya ditlhopho tsa mmasepala tsa 2021:
Tsheko e e eteletswe pele ke Moatlhodi Dikgang Moseneke.
Batho ba ka ntsha maikutlo a bona ka romela molaetsa mo emailing ya freeandfiar@elections.org.za kgotsa ka go romela molaetsa wa lentswe le le gatisitsweng mo go 063 863 4623.
Ditlhagiso di tshwanetse go dirwa pele ga Labotlhano le.
Mo tshimologong ya kgwedi e, Motlhankedi-mogolo wa ditlhopho tsa IEC, Sy Mamabolo o rile ditlhopho tsa dipusoselegae (LGE) tsa 2021 di tlile go nna tse di matswakabele, mo hisetoring ya temokerasi ya Aforikaborwa.
O ne a bolelela baeng ka nako ya tlhomelo ya ditlhophong tsa bommasepala, gore ba folofetse bomokhanselara ba ba ka fetang 10 000 go ka tlhophiwa go nna bakhanselara mo  Bommasepala ba ba farologaneng go ralala naga.
Mamabolo o tlhalosa gore Ditlhopho tsa ngwago ona tsa Pusoselegae di bopilwe ka puo ya gore “Every Voice Together” mme ya re tshwaya dintlha tsa kgonagalo tsa Aforikaborwa mo  batho ba tlang mmogo.  
Ditlhopho tsa mmasepala go di nna le ditlhopho di le 4 725 tse di maleba mme ka jalo pampiritlhopho e e maleba e bopilwe ka tse di latelang.
Ditlhopho tsa Diwoto di ka nna ka 4 468, ditlhopho di le 205 tsa masepala tsa dikhanselara le ditlhopho di le robedi tsa PR tsa dikhansele tsa ditoropokgolo, le ditlhopho di le 44 tsa dikhansele tsa go ralala naga, Mamabolo a tlhalosa.
Lekoko la dipolotiki la AL Jamah le ikuela Moporesidente Cyril Ramaphosa go baya naga mo kgatong ya botlhano ya go sekega nakwana ditiro tsa ka  fa nageng le fa e ka nna beke kgotsa dibeke di le pedi.
Se se tla jaaka naga e tsena mo kgatong ya boraro ya ditshwaetsego tsa coronavirus tse di oketsegang thata letsatsi le letsatsi mo diporofenseng tse di rileng. 
Moeteledipele  wa Al Jamah Ganief Hendricks, a re naga e santse e le mo ntweng e kgolo ya coronavirus.
Hendricks o batla gape gore thekiso ya bojalwa le disekerete e dumelesege.
Al Jamah o sa ntse a utlwa re sa le mo ntweng le gompieno.
Mo ngwageng o o fetileng, re tshegeditse moporesidente ka di nako tsotlhe fa a ne a oketsa maemo a matlhotlhapelo a naga, mme re sa ntse re tshegetsa moporesidente ka fa re ka kgonang.
Jaanong re mo kgatong ya boraro ya phudugelo mme batho ba swa jaaka dintsi.
Mme re dumela gore Moporesidente a sa reetsa lekokokganetso la semmuso (DA) mme a tlhome mogopolo wa gagwe fela mo go bolokeng matshelo.
Mme a sa tshwenyega ka ga go boloka matseno a batho, ka gonne re ne re le mo ntweng.
Re ka se kgone go letlela batho ba latlhegelwa ke matshelo fela go boloka tiro kgotsa ditiro tsa bone.
Ka jalo Jamah o bona go tshwanetse gore re nne mo kgatong ya botlhano ya go sekega nakwana ditiro tsa fa nageng, gongwe fela ka beke kgotsa tse pedi, mme sa bobedi, ke gore go netefatswe gore thekeiso ya bojalwa ga ya letlelelwa ka ntlha ya gore nnotagi e tlisa kotsi e ntsi thata.
Mme Moporesidente o reeditse balaedi ba bodirelo jwa beine mme seo e ne e le phoso e kgolo.
Gape re akanya gore go tshwanetse ga nna thibelo ya thekiso ya disekerete fela jaaka e ne e le teng mo kgatong ya botlhano.
Hendricks a re, re mo ntweng, ka jalo re tlhoka go dira sengwe le sengwe se se ka fenyang leroborobo le.
Moporesitente Ramaphosa o bontsha go tshwenyega ka ntlha ya gore go na le kgonego ya  go bona lekhubu la boraro la ditshwaetsego tsa mpogare wa corona mo Aforikaborwa:
Puso jaanong e okeditse melato ka go lokela molato wa bogodu melatong ya mmeyara wa pele wa eThekwini, Zandile Gumede, le balotafadiwammogo ba gagwe ba le 21.
Molato wa tatofatsoe o o tlhabolotsweng o ne wa tlisiwa fa Gumede, le Motsamaisi wa mmasepala wa eThekwini, Sipho Nzuza, le batlhankedi ba bangwe, le bakhanselara ba le bane le borra kgwebo ba le robedi ba tlhagelela kwa kgotlatshekelo e e kwa godimo ya Durban.
Ditatofatso tse dingwe di akaretsa tsa tsietso ya madi le bonweenwee.
Kgetse e, e simolola kwa thendareng ya matlakala ya Durban ya dimilione tsa di ranta di le 400 ka 2017.
Mmueledi wa NPA, Natasha Kara, a re kgetse e buseditswe morago go neela baemedi ba tshireletso tetla ya go kopa dintlha tse dingwe.
Go ya ka molato wa tatofatsoe o o tlhabolotsweng, kgotlatshekelo e ntshitse letlha la di 30 Ngwanaitseele.
Ka nako eo, re solofela gore puso e tlaa bo e e tsibogetse dikopo tsa dintlha tse dingwe.
Se se neng se le botlhokwa thata gompieno e ne e le gore kgetse e ne ya beelwa letlha la tsheko la di 18 tsa Phukwi 2022.
NPA ya re ekemiseditse tsheko ya kgatlhanong le mmeyara wa maloba, wa eThekwini.
Tsheko ya tsietso le bonweenwee ya mmeyara wa maloba wa eThekwini, Zandile Gumede e solofetswe go simolola ka di 18 tsa Phukwi 2022 kwa kgotlatshekelokgolo ya Durban. 
Gumede o latofadiwa mmogo le balatofadiwa ba le 21 ba akaretsa batho ba dikgwebo, bakhanselara le batlhankedi ba masepala.
Kgetse e, e simolola kwa thendareng ya matlakala ya Durban ya dimilione tsa di ranta di le 400 ka 2017.
Kgotlatshekelo e boseditse kgetse kwa morago go nna ka di 30 tsa Ngwanaitseele gore go nne le dikgato tsa pele ga tsheko.
Gumede o tlhageletse kwa kgotlatshekelokgolo ya Durban:
Ka kgwedi ya Mopitlwe, go ne gwa begwa gore go ya ka molato wa tatofatsoe o o tlhabolotsweng, puso e dirile Rober Abbu molatofadiwa wa ntlha mo lenaaneng, gareng ga batsayakarolo ba bangwe.
Motsamasi wa maloba wa mokoloko wa dithebolelo wa kwa eThekwini Sandile Ngcobo, le motlhankedimogolo wa African National Congress (ANC) mokhanselara Mondli Mthembu, le mmeyara wa maloba wa eThekwini Zandile Gumede, le Motsamaisi wa Toropo ya eThekwini yo a sekegilweng Sipho Nzuza le bona ba kwadilwe mo lenaaneng la batsayakarolo mo kgannyeng eno.
Dintlha tse di leng mo molatong wa tatofatsoe o o tlhabolotsweng,  di tlhagisa gore ka 2017  Abbu, ka 2017, o ne a tlhomiwa ke Nzuza jaaka tlhogo ya diporojeke tse di kgethegileng kwa ntle ga go latela dithulaganyo tse di siameng, phatlhatiro e e puso e reng e ne e se teng kwa mathomong.  
Jaaka naga e keteka letsatsi la bašwa ka Laboraro, Moporesidente Cyril Ramaphosa o amogela gore dikgaratlho tsa bašwa mo Aforikaborwa di dintsi.
Lekwalo la moporesidente Ramaphosa la beke le beke, la re kgaratlho e kgolo e bašwa ba lwanang le yona ke botlhokatiro, jo bo oketseging ka fa tlase ga leroborobo la Covid-19.
A re go tlhola ditšhono tse dintsi le go ema nokeng bašwa gore ba kgone go di fitlhela, ke setlape sa puso.
Moporesitente Ramaphosa o tlhagisitse go tshwenyega ka ntlha ya gonyatsiwa ga temoso ya ditiragalo tsa Seetebosigo 16, dingwaga di le 45 tse di fetileng magareng ga se se bidiwang Generaation Z e e  belegweng morago ga 1997.
A re setšhaba se na le maikarabelo a go netefatsa gore molaetsa wa letsatsi le la le ditlhabelo di tse dirilweng bašwa ba 1976 ga di lebalwe. 
Ramaphosa a re go samagana le botlhokatiro ga bašwa bo tlhoka ikonomi e  e golang ka bonako, bogolosegolo mo maphateng a dithoto le ditirelo, le go aga bokgoni ba naga ba go dira se.
A re puso mo bekeng e tlile go simolola motseletsele wa tlaleletso go tlhola ditšhono tsa bašwa.
Botlhokatiro jwa mo Aforikaborwa bo ile kwa godimo thata lwa ntlha.
Dipaakanyo tsa bofelo di direlwa ko karolong e engwe kwa ntle ga kgotlatshekelokgolo yak wa Durban mo baemanokeng ba mmeyara wa maloba, wa eThekwini Zandile Gumede  ba tlaa kapanang teng.
Gumede le molatofadiwa ba bangwe ba ba 21 ba tlile go tlhagelela kwa kgotlatshekelo ka Mosupologo, ka ditatofatso tsa tsietso le bonweenwee malebana le thendara ya Durban ya matlakala ya dimilione tsa diranta di le 400 ka 2017.
Kgetse kgatlhanong le Zandile Gumede le balotafadiwa ba bangwe ba le 21 e isitswe kwa Kgotlatshekelokgolo ya Durban
Tente e le sefata tse baemanokeng ba tlaa emang mo go tsone kwa pele ga kgotlatshekelo di setse ditlhomilwe
Baadisa ba tshireletso ba setse ba me mo tikologong ya kgotlatshekelokgolo.
Mmueledi wa baemanokeng ba Gumede, Ntando Khuzwayo a re setlhopha se se kwa ntle ga kgotlatshekelo se tlile go obamela melawana ya Covd-19.
Re sa ntse re le foo, ka kgwedi ya Mopitlwe go ne gwa begwa gore go ya ka molato wa tatofatsoe o o tlhabolotsweng, Puso beile Robert Abbu wa ntlha mo lenaaneng la balotafadiwa, mo gare ga batsayakarolo ba ba farologaneng.
Motsamasi wa maloba wa mokoloko wa dithebolelo wa kwa eThekwini Sandile Ngcobo, le motlhankedimogolo wa African National Congress (ANC) mokhanselara Mondli Mthembu, le mmeyara wa maloba wa eThekwini Zandile Gumede, le Motsamaisi wa Toropo ya eThekwini yo a sekegilweng Sipho Nzuza le bona ba kwadilwe mo lenaaneng la batsayakarolo mo kgannyeng eno.
Mmeyara wa maloba yo a leng mo matheteng wa eThekwini, Zandile Gumede le  balotafadiwa ba bangwe ba le 21 ba solofelwa go tlhagelela fa pele ga kgotlatshekelokgolo ya Durban ka Mosupologo go nna le kgato tsa theetso pele ga tsheko.
Ditatofatso tse, disimolola kwa thendareng ya matlakala ya Durban ya dimilione tsa di ranta di le 400 ka 2017.
Mmueledi wa batshegetsi ba Gumede, Ntando Khuzwayo, a re le fa ba  tshegetsi ba tlaa nna teng ka dipalo tsa bona, ba tlile go obamela melawana COVID-19.
Ke khonferense ya kgato pele ga tsheko, mme jaanong makoko a mo kgotlatshekelong ba tlile go leka go fokotsa dintwa pele kgetse e ya kwa tshekong, ka jalo ga re itse se se tlileng go diragala ka fa gare mme fela kwa ntle ga kgotlatshekelo re ka go bolelela gore re solofetse batho ba le bantsi go tlaa go bontsha tshegetso ya bone mo go Gumede.
Gape re na le diporofense tse dingwe tse di buileng gore di tlile go romela batho go bontsha seoposengwe mo go ene kgotsa pabalesego le gore ba tlaa latelela melawana ya Covid-19 morago. 
Ka kgwedi ya Mopitlwe, go ne gwa begwa gore go ya ka molato wa tatofatsoe o o tlhabolotsweng, puso e dirile Rober Abbu molatofadiwa wa ntlha mo lenaaneng, gareng ga batsayakarolo ba bangwe.
Motsamaise wa maloba wa mokoloko wa dithebolelo wa kwa eThekwini Sandile Ngcobo, le motlhankedimogolo wa African National Congress (ANC) mokhanselara Mondli Mthembu, le mmeyara wa maloba wa eThekwini Zandile Gumede, le Motsamaisi wa Toropo ya eThekwini yo a sekegilweng Sipho Nzuza le bona ba kwadilwe mo lenaaneng la batsayakarolo mo kgannyeng eno.
Dintlha tse di leng mo molatong wa tatofatso o o tlhabolotsweng,  di tlhagisa gore ka 2017  Abbu, ka 2017, o ne a tlhomiwa ke Nzuza jaaka tlhogo ya diporojeke tse di kgethegileng kwa ntle ga go latela dithulaganyo tse di siameng, phatlhatiro e e puso e reng e ne e se teng kwa mathomong.  
Le gore Nzuza o ne a laetswe go dira jalo ke Gumede.
Puso ya re ka bonako fela morago ga go tlhomiwa ga gagwe Abbu o ne akopa go tswa mo tsamaisong e e tlwaelegileng ya tsamaiso ya mmasepala mme go kopa dikhoteišene go tswa batlameding ba bašwa ba konteraka ya DSW.
Puso ya re, ikaeletse go ikaega ka direkoto tsa diselefounu tsa Gumede, Mthembu le Abbu tse di tlhalosang tlhaeletsano  magareng ga bona, e mo go belaelwang gore ditshwetso tsa thendara ya matlakala ya Durban di dirilweng.
Go dumelwa gore direkoto tsa diselefounu di tlaa golaganya Gumede le batlamedi ba ditirelo ba ba latofadiwang mo kgetseng e.
Tatofatso e tswelapele ka go latofatsa, Gumede, Nzuza le bakhanselara ba le mmalwa ka go amogela dituelo tse di seng mo molaong ka nako ya konteraka e ntšhwa ya DSW. 
Dipampiri le tsona di bontshitse gore palogotlhe e ka nna ka R100 000 e fetiseditswe mo akhaontong ya African National Congress e e kwa kgaolong ya eThekwini, gatwe e diragetse mo leineng la Gumede.
Jaaka dingangisano ka ditiragalo tsa kwa South African Airways (SAA) di tswelela go tsaya karalo, makoko a dipolotiki a na le dikakanyo tse difarologaneng ka semphato sa puso le poraefete, e e reng  ba SAA ba tlaa nna le diphesente di le 49 tsa setlamo mme Takatso Consortium ya tsaya diphesente di le 51 tsa setheo sa yona.
Bangwe ba buditse dipotso tse di tlhagisitseng batho jaaka bo Jabu Moleketi le bo Popo Molefe e leng batho ba ba nnileng le tlhotlheletso mo go tlhopheng Tekatso Consortium go nna molekane wa tekatekano ya poraefete. 
Tona ya Dikgwebo tsa Setšhaba Pravin Gordan o ganeditse ditatofatso tsa African National Congress tsa gore bo borrakgwebo ba lolamisitsweng ba nnile le seabe na na le mo ntlheng e. 
Tona Gordhan o dirile ka thata gore  ditumalano tse  di dira gale ka maemong a sephiri e fela dipotso tse di masisi thata jaanong di a re o ne a dira kitsiso ka kakaretso, gore ditumalano tse di amana thata jaang le ditlhokego tsa PMFA, e e amogang go tswa mo ditumalanong tse mme tota tota setlhpha sa cadre sa ANC mme kgotlhang ya teng e o keditswe.
Go na le dipotso di le dintsi, go bolela jalo Chaleb Cachalia, wa Democratic Alliance.
Lephata la SAA la poraefete e tlhagisa matshwenyego.
Economic Freedom Fighters (EFF) ba na le tharabololo ya leruri ya gore di SOE’s di tshwanetse go nna le tlhomamo mo diatleng tsa Puso.
Eskom e ya wa.
O fa kae?
Denel e ya wa, o fa kae?
Le SAA e wele.
SA Express go fedile ka yone.
Mango le yone go ile fela yalo ka yone, mme Pravin o bonwa e le Tona e siameng ke tona ya baweu.
Fa e ka bo e le Gigaba, go ne go tlile go  nna le megwanto, ga bua Julius Malema, moeteledipele wa EFF.
Inkosi Mzamo Buthelezi wa lekoko la IFP, a re lekoko le tshegetsa puso ka gore e rekisa dišere tse dingwe tsa SAA go sireletsa madi a baduedi ba lekgetho gore a se ka a dirisiwa go thusa go ntsha setheo sa difofane mo mathateng.
IFP e amogela thekiso ya diphesente di 51 tsa SAA  semphato sa tekatekano, se se thata mo go baduela lekgetho .
E ke kgato e e siameng e e tserweng ke puso  ya bogatlhamelamasisi mo go samaganeng di SOEs.
Re ikuela go nna lebiwe ka kelotlhoko Takatso Consortium, a re Buthelezi.
Lemorago la sepolotiki le kgaogantswe ka bogare ka ntlha ya thekiso ya diphesente di le 51 tsa ya South African Airways go Takatso Consortium.
Mosekaseki wa dipolotiki, Khaya Sithole a re kgetse e, e batla re eme mme re kgone go bona gore tlaa tlhagang eng kwa SAA go gatela pele.
Go buiwa kadikgwetlho tse di ka diragalang  tse SAA e ka iphitlhela e lebagane le tsona kwa pele, morago ga go rekisetsa Takatso Consortium, a re yalo Sithole.
Maiteko a go leka go bua le ba ANC ga atlega.
Le fa go le jalo ya lekoko le le busang le na le tharabololo ya leruri ya ditheo tsa setšhaba le tsa go golola tsa dikgwebo tsa puso jaaka SAA le maatla a tiriso ya Eskom.
SAA, Takatso consortium Holomisa: UDM e batla go itse gore mang a tlamelang yo mongwe ka motlole?
Moeteledipele wa One South African Movement, Mmusi Maimane o boletes gore o laleditswe ke Motlatsa Moatlhodimogolo Dikgang Moseneke go tsaya karolo mo go netefatseng gore go nna le  ditlhopho tse di siameng ka nako ya ditlhopho tsa dipusoselegae covid-19.
Tsheko ya dipatlisiso e tlile go lebelela gore a Ditlhopho tsa Pusoselegae tse di tlang di tlaa diragala kgotsa nnyaa di ka se diragale.
Dintlha tse dingwe tse di amanang le ditlhopho le tsone di tlile go nna mo lebaleng. 
One SA  ya re e batla gore ditlhopho di tsaye karolo ka Diphalane monongwaga.
 Makoko a mangwe a sepolotiki a tlhagisiwa matshwenyego a bona ka gore ditlhophodi tseye karolo ka nako ya leroborobo la COVID-19.
MmusiMaimane: Weve e kwadisitse ntlhopheng yo o ikemetseng wa tlileng go nna motlhokomedi wa botlhe ba ba ikemetseng mo ditlhophong.
One Movement  South Africa e begile dithulaganyo tsa yone pele ga ditlhopho tsa mmasepala.
Maimane o ne a bua le babegadikgang kwa ntle ga Kgotlatshekelo ya Molaotheo ka Labotlhano jaaka e le ngwaga go ntshitswe taelo gore Palamente e fetole tsamaiso ya  ditlhopho tsa naga gore ba ba ikemetseng ba kgone go tsaya karolo mo ditlhophong tsa bosetšhaba le tsa porofense. 
A re ditlhopho di tshwanetse go tswelela.
Re batla go kgona go dira ditlhagiso tse di kwadilweng mme re batla go dira ditlhagiso tsa molomo.
Ke fitlhetse molaetsa go tswa go Justice Moseneke, a bua gore, re laleditswe semmuso go tlaa go dira jalo.
Ka jalo re emetse letsatsi la rona, gore re tle re kgone go fitlhelela dilo tseo tse pedi.
Re feditse ka ditlhagiso tsa rona, ga rialo Maimane.
LGE 202 | IEC ya re ipaakanyeditse ditlhopho tsa 2021 tsa mmasepala
Tokololo ya African National Congress Youth League (ANCYL) wa kwa,  KwaZulu-Natal o tsere dikgato tsa semolao kgatlhanong le Motlatsa Mokwaledi-Kakaretso  wa ANC Jessie Duarte le National Youth Task Team (NYTT).
Qiniso Matinisa wa dingwaga di le 32, go tswa mo oThongathi, bokone jwa Durban, a re Duarte le NYTT ba letleletse batho ba ba fetang dingwaga di le 35 go nna mo ditheong tsa bašwa tsa mafapha a porofense.
Mo dipamiring tsa kwa kgotlatshekelo, Matinisa a re, go ditheo tsotlhe tsa bašwa mo diporofenseng tseo, go fedile ka tsone dingwaga di le mmalwa tsa go feta mme go sa na le ditokololo tse dingwe tsa ditheo tseo tsa dingwaga tsa go feta 35.
Diporofense di na le boeteledipele ba paka ya go feta.
Sa bobedi, ba na le ditokololo tsa dingwaga tsa go feta 35, e fela ba ntse ba eteletse ditheo tsa bašwa kwa pele.
Ke ka mo ke botsang ANC gore e tlhalose gore, goreng bare batho ba ba fetang 35 ba tswe mo NYTT, mme fa go tliwa mo diporofenseng ga ba dire jalo?
Maiteko a go bona ditshwaelo go tswa ANC a ne a sa atlega.
Kgetse e solofetswe gp reediwa mo kgotlatshekelokgolo ya Gauteng ka di 18 Phatwe 2021.
Khonferense ya Borobedi ya ditlhopho tsa dikgaolo tsa African National Congress (ANC) kwa kgaolong ya Mopani mo Limpopo e buseditswe morago go tswa mo mafelong a beke e go ya mafelong a beke e e tlang.
Khonferense e ne e rulaganyeditswe go simolola ka Labotlhano.
Mmueledi wa ANC wa kgaolo ya Mopani, Sonia Ngobeni, a re khonferense e buseditswe morago go feleletsa boatlhodi ba thulaganyo ya boikuelo le go phumula pegelo.
Khonferense ya rona ya borobedi e ne e rulaganyeditswe go simolola ka di 11 go fitlha ka di 13 tsa kgwedi e.
Khonferense e buseditswe morago go simolola ka di 18 go fitlha ka di 20 Seetebosigo ka ntlha ya dintlha tse di nnye tse di tshwanetseng go konosediwa.
Nngwe ya dikatlholo tsa thulaganyo ya boikuelo, ga gwa tseiwa tshwetso ka ga yone,  ga bolela jalo Ngobeni.
E setse e le kgwedi fa e sale go simolotswe ka kgato ya bobedi ya letsholo la go entelwa COVID-19 le simolotswe ka di 17 Motsheganong.
Maloko a Palamente a dingwaga tsa go feta 60 a mo gare ga setlhopha sa batho ba le dimilione di le tlhano ba ba tshwanetseng go entiwa.
Motlatsa Mmusakgotla wa Kokoano Bosetšhaba, Lechesa Tsenoli,  le modulasetulo wa komiti ya boitekanelo Sibongiseni Dhlomo bane ba ntse ba rotloetsa ditokololo tse dingwe  tsa palamente  ba dingwaga tsa go feta 50 go ya go  ikwadisetsa go entiwa. 
Ka Mosupologo, Dhlomo o nnile le sebaaka sa go amogela moento wa gagwe wa ntlha kwa Motseng wa gabo wa Mbumbulu kwa, KwaZulu-Natal.
Ke entilwe ka moento wa Pfizer k di 7 tsa Seetebosigo mme gompieno ka di 11 tsa Seetebosigo, ke a go etela kwa Gauteng.
Ke ikutlwa ke siame.
Ga ke ise ke nne le ditlamorago
Tota le ka letsatsi la ntlha la me la go entiwa, ke kgweditse go ya kwa gae.
Ke rotloetsa batho botlhe ba dingwaga di le 60 le go feta, go ya kwa dikopanong tsa Lefapha la Boitekanelo tsa go bolaka matshelo.
Dhlomo o rotloetsa batho ba ba nnang maitemogelo a ditlamorago tse di bakwang ke moento gore ba batle thuso ka bonako .
Fa o utlwa o kare o nna le matshao jaaka sedidi, molapo, gobaba mo mmeleng, a bege ka bonako.  ikutlwa le matshwao a motsikitlelo, tiredness, itchiness tsa mmele, go bega ba ka bonako jaaka o kgona.
Kwa ntle ga mo go, ke ikutlwa ke siame. 
Ke e tela mafelo mo Gauteng.
Ke itumetse tota gore ke amogetse moento wa me mo karolong e nngwe ya motse legae wa KwaZulu-Natal Natal o o bidiwang Mbumbulu.
Mme re leboga Lefapha le le tswelangpele ka go re ema nokeng, tota le fa dikarolong tse dingwe tsa magaeng tsa naga le fa gona le dikgwetlho tsa moento o.
E ya go e tsaya, o tlaa sireletsega.
Tsenoli o entilwe kwa bookelong kwa Kapa ka Laboraro mo mosong.
Gompieno ke letsatsi la me la bobedi mo mosong morago ga go tlhabiwa ka moento, mme ke ikutlwa ke siame.
Ke ile kwa teng ke na le maikemisetso a gore ke tlaa emela lemao, ka e le sengwe se ke sa se tshabeng.
Ke dira acupuncture, ka jalo lemao ga le ntshose.
Ka jalo, go a itumedisa gore Lefapha la Boitekanelo le ntse le dira lenaneo le ka tsela e le ntseng le dira ka teng go ralala naga.
Mme ka gore ke setse ke amogetse moento wame, se se dirile gore ke nne le  boikanyo.
Tota ke ne ke sa lemoge gore ke ne ke tlhobaelwa go e fitlhela.
Jaanong ka gore ke e fitlhetse, ke ikutlwa ke na le tsholofelo mme go ntse go itumedisa.
Ga ke iseke ke utlwi sepe se se sa siamang se ke sa kgoneng go se kgotlhelela. 
Motlatsa Mmusakgotla a re o itumeletse go nna le seabe mo tshoutong e e tlhokegang thata ya setšhaba kgatlhanong le ntwa ya covid-19.
Ke eletsa gore batho ba ka nna le bopelokgale jwa go tswelela mme ba tlhabe moento.
Go botlhokwa go ka tsaya kgato ya ntlha jaaka e le kgato ya go thibela gore fa kgato ya bobedi e fitlha, o tshwanetse go oketsa tshouto ke se ka tlhoka go emelana le tlhaselo ka mogare.
Ka dingwaga tsa me, ke tlhoka go itekanela thata mme ke tshepa se se ka thusa mo tshoutong ya setšhaba  ka kakaretso.
Tsenoli a re ke o mongwe wa setlhopha sa batho ba boitekanelo ba bona bo leng bokoa.
Ga ka itekanela mo mmeleng.
Mme ke itumelela gore bangwe ba baridimmogo ba me ba dirile jalo.
Tsala enngwe ya me e e tswang kwa Durban eng rometse molaetsa.
O ile kwa kerekeng mo motseng e e neng e dirisiwa jaaka motheo.
O ne a itumetse thata fa a ne ang nromela molaetsa mme a re o itumelela tsamaiso ya mafelo a a farologaneng a go entwa mo porofenseng mo Umlazi mo batho ba gofeta dingwaga di feta 60 ba yang teng, go fitlhela meento ya bona teng gaufi le mo ba nnang teng. 
 Ke akanya gore ke tongamaano e e  siameng. 
Go botlhokwa go lwantsha bolwetse gore re tle re kgone go ka tswela pele ka matshelo a rona gape jaaka re ne re tlwaetse.
Le gale, re tshwanetse go nna pelotelele.
Se se tlhoka gore bontsi jwa rona re (entiwe).
Tsenoli o buile gape ka bao ba ba phasalatsang coronavirus.
Batho ba le babedi ba ne ba kobiwa ke batlhankedi.
Kgetse ya bona e ne e le gore ba ile kwa mafelo tirong ba ntse ba itse gore ba na le Covid-19 mme se se ne e sele kotsi go batho ba bangwe ba ne ba dira le bona.
Kgotlatshekelo e ne ya ba fitlhela ba le molato mme ya bona se se dirileng ke bathapi se le mo molaong.
Ka jalo re tshwanetse go tlhokomela gore go na le ditlamorago fa o se na maikarabelo o itse gore o na le COVID mme o ya kwa mafelong a a matshwititshwiti le mafelo a re sa tshwanelang go yak wa go o ne mme re phatlhalatsa mogare.
E kotsi, ga e busetse sepe.
Ga se botlhe ba re nang le boitekanelo jwa go fenya bolwetse jo mme ka jalo re baya batho ba le bantsi mo kotsing.
Yona ke kgato e e bonolo ya batho fa re ka obamela ditaolo tsa go se ye kwa matshwititshwiting a batho le go lekanyetsa dikgonagano tsa dipalo tse dikgolo tsa batho.
Gape go botlhokwa gore re dirise sebolayamegare, re tlhape diatla tsa rona le go netefatsa gore re apere dimaseke tsa rona, - tse di bipang dinko tsa rona ka ge e se ka gale e diragala mo mabakeng a a rileng.
Mme ke batho ba le bantsi ba ba latelang melao e mme go gontle.
Mmueledi wa Bosetšhaba wa DA Siviwe Gwarube a re maloko a mangwe go tswa mo malokong a le 23 a lekoko ba ba fetang dingwaga di le 60 ba entilwe.
Bontsi jwa bona ba itumeletse go fitlhela meento ya bone mme ba labile go etelelapele ka go tlhoma bokao ka go bona meento.
Palo e e rileng ya bona e setse e bone moento wa ntlha mme ba tlile go emela moento wa bobedi wa bone jaaka e le karolo ya thulaganyo ya meento.
Gwa swabisa gape gore tsamaiso ya meento ga e tsamaye ka bonako jaaka go ne go tshwanetse , fela ka gore re a itse gore ke yone fela tsela ya gore re ka itshireletsa kgatlhanong le kgato ya boraro ya leroborobo mme re rotloetsa batho botlhe ba ba dingwaga tse di fetang 60, ba e leng badiri ba pholo go bona meento ka bonako jo bo kgonagalang.
Ditokololo tse dingwe tsa palamente ba dingwaga tsa go feta 60 ba ba kwadisitsweng go entiwa, ba akaretsa moeteledipele wa United Democratic Movement (UDM) Bantu Holomisa, moeteledipele wa Congress of the People (Cope) Mosioua Lekota, le moeteledipele wa maloba wa Inkatha Freedom Party, Prince Mangosuthu Buthelezi.
Holomisa a re o santse a letile go amogela kitsiso ya gagwe.
Ke a netefatsa gore ke kwadiseditse go entiwa mo kgweding e e fetileng.
Fela go fitlha jaanong, ga gona ope yo o nkitsiseng gore ke tshwanetse go ya kae go ka fitlhela moento wa me.
Gakologelwa gore batho ba dingwaga tsa me ba re, re batho ba ba leng mo kotsing, mme puso ga e re sireletse.
Ga ke itse gore a re tshwanetse go rulaganya Toyi-Toyi gore ba tle ba kgone go re utlwa jaaka batho ba ba fetang dingwaga di le 60 ka gonne puso e ka tlwaelo, e reetsa fela batho ba tukisa dithaere le go toyi-toya.
Gongwe re tshwanetse go tsaya tsia seo.
Lekota a re le ena ga ise a amogele kitsiso e fe, le ba ofisi ya Prince Buthelezis ba re ga a ise a amogele meonto. 
Buthelezi yo dingwaga di le 92, o fodile sentle morago ga gore teko ya gagwe ya Covid-19 e re o na le mogare wa Covid-19 mo ngwageng o o fetileng.
Democratic Alliance (DA) ya re e feleletsa molaotlhomo wa tsa Poraefete go fetola Molao wa Ikatlholelosetšhaba gore Ditonakgolo di kgone go bitsa referantamo tsa diporofense ka ga merero e e botlhokwa ya thebolelo ya ditirelo.
DA e feleletsa molaotlhomo go fetola Molao wa Ikatlholelosetšhaba gore Ditonakgolo di kgone go tsamaisa bitsa referantamo tsa diporofense.
Kwelotlsae ya tlhotlhwa e kgolo ya go laola mo di diporofenseng e botlhokwa  mo go tsamaiseng botoka, sepodisi, diterena le motlakase 
Moemedimogolo wa Lekoko Natasha Mazzone a re mo melaoteong ya bona ya jaanong, Molao wa Ikatlholelosetšhaba, e letlelela fela Moporesidente go bitsa referantamo.
A re kakanyetso ya Molao e batla go bua ka tlhokomogo e.
Mazzone a re tlhabololo e tlaa dira gore Botonakgolo ba netefatsa gore baagi ba kgona go bua mme ba utlwa ka ga dintlha tse di botlhokwa.
DA ya re puso e reteletswe ke go lebagana le mathata a diporo tsa diterena, tlhomelo ya sepodisi le tsamaiso ya motlakase.
Tonakgolo ya Dikgwebo tsa Setšhaba Pravin Gordhan o begile gore Takatso Consortium ke semphato tomaganong sa tekatekano mo South African Airways.
Takatso e tlaa nna le diphesente di 51 tsa setheo sa difofane se se fetotsweng, fa puso e tlaa nna le diphesente di 49 tsa beng.
Puso ya re ga e kitla e ntsha madi a mantsi mo setheong se sešwa sa difofane.
Takatso e tlile go beeletsa madi a kana ka dibilione di le tharo tsa diranta  (R3-billion) go SAA e ntšhwa.
Gordhan a re puso e tlaa nna kemedi e kana ka diphesente di le 33 mo bolaoding jwa setheo sa difofane fa tiragatso ya bokgoni e tlaa tswa mo go badiring ba SAA le Takatso consortium.
A re memorantamo wa tumalano magareng ga puso le Takatso setse o saenilwe.
Tonakgolo ya Dikgwebo tsa Setšhaba, Pravin Gordhan o bega semphato tomaganong sa tekatekano sa SAA.
Ba Democratic Alliance (DA) ba tsositse matshwenyego ka ga tirisanommogo fa gare ga Takatso Consortium le bulela South African Airways.
 Alf Lees wa DA a re seno se tlaa tshwanelwa ke go emelwa gore se bonwe gore a se tlaa tswelapele. 
Selo se se makatsang ke gore go lebega e kare diphesente di le 51 tsa beng badišere bo filwe bona ba consortium ka go se nne le ditshenyegelo tse di duetsweng mo setheong.
Ka fa letlhakoreng le le nngwe, ba e neela tsona mahala mme re ka botsa potso ya gore go tlaa jang gore consortuim eno e nelwe mpho ya diphesente di le 51 tsa dišere tsa SAA go ise go dirwe kopo ya ditshitshinyo tsa setšhaba.
Ba Freedom Front Plus (FF +) ba re ba ntse ba tshegetsa kgang ya gore SAA e diriwe setheo sa poraefete. Tokololo ya Palamente ya FF+, Wouter Wessels, a re e ke  kgato e e siameng le fa e le gore go na le matshwenyego.
Gore baduelalekgetho ba sa tlhole ba duela sekoloto sa setheo sa difofane, go duela go, go tshwanetse go khutla.
 Le fa go ntse jalo, re belaela semphato se, palo ya madi mme tshwanetse go botsa gape Potso ya gore a go tlile go nna le tlhokego ya go netefatsa gore a na setheo sa difofane se tlilego fofa gape.
Seo se ke sa amogelesege jaaka sekoloto sa puso se le kwa ntle ga taolo.
Gidon Norvick wa dipatlisiso tsa direkoto tsa ditšhelete tsa Takatso consortium a re patlisiso ya direkoto tsa ditšhelete  e tlile go dirwa mo SAA e ntšhwa mo dibekeng tse di tlang mme e tlaa akaretsa le tshekatsheko ya ditlhophana tsa setheo sa difofane go lekola bokgoni jwa bone.
Takatso e solofetswe gape go bua ka dintlha tsa thulaganyo ya dišere tsa badiri e ikaelelang go netefatsa gore badiredi ba na le seabe mo kgwebo e ntšhwa.
Desmond Latham ka tshwetso ya go dirisa madi a a tlang mo  SAA go ka tiisa nonofo mo ditlhopheng tse di dirisanang le SAA:
Go dumelwa gore Modulasetulo wa Boto e ntšhwa ya SAA le Dikhuduthamaga tsa setlhopha e tlile go nna le ma Aforikaborwa a mantsi.
Re na tshedimosetso le kitso yotlhe lle kgatlhego ya bosetšhaba e puso e tlang ka yona.
Re na le matlotlo, ditšhelete le tshedimosetso le maitemogelo a Seaforika harith go tswa mo ntlheng ya kgolokwe ya lefatshe, re na le maitemogelo a a tseneletseng thata mo intaseteri ya ditheo tsa difofane. 
Go gontsi go re tshwanetseng go go dira mme seo se dira gore re dire ka thata.
Re tshwanetse go itse gore re a go fofa mo ditseleng tse dife,  re tshwanetse go itse gore re batla go fofisa difofane tse dife, re tshwanetswe go tlhaloganya ditlhophana tsa setheo sa difofane tsa SAA thata go feta ka fa re itseng jaana,  Novick o a lotolotsa.
Mosekaseki mongwe a re go dira karolo engwe ya bosetšhaba e e nang le mathata kgato ya poraefete ke kgato e e botlhokwa mo tsamaisong ya go tlhabolola ikonomi.
South African Cabin Crew (SACCA) ya re la fa e itumeletse gore semphato se se tlaa kgona go thusa go tlhola ditiro mo lephateng, e na le dipotso tse dintsi tse di sa arabiwang ka ga maloko a yone kwa SAA le kwa ditlhophana tsa setheo jaaka Mango le tsa Setegeniki sa SAA.
Christopher Shabangu wa SACCA a re, tota jaaka re le ba bodiridi, re tshwanetse go nna le seabe le go tlhaloganya gore go diragala eng mo, ba ke batho ba latlhegetswe ke sengwe le sengwe.
Tlaleletso ya go bega ka Naledi Ngcobo.
Moeteledipele wa Congress of the People (COPE)  Mosioua Lekota a re o tswa kwa Khomišine ya Ditlhopho (IEC), e e neng e eteletswepele ke Motlatsa Moatlhodimogolo Dikgang Moseneke mo go yona neng go buiwa gore Ee naga ipaankantse kgotsa nnyaa naga ga e a siama go ka dira ditlhopho tsa dipusoselegae (Local Government Elecetions “LGE”) mo nakong ya coronavirus.
Lekota a re, go ya ka Molaotheo wa naga ya rona, mo dingwageng di le tlhano go tshwanetse ga nna le ditlhopho tsa dipusoselegae mme seo re ka se ikgatholose sona.
O ne a oketsa ka gore tlhaelo ya thebolo ya ditirelo mo memasepaleng e dira gore Maaforikaborwa a se a nna le kgeto mme ba ye go dira ditlhopho tse di ka tlhokegang go ka bona diphetogo.
Moeteledipele wa COPE o bua le babegakgang kwa ntle ga Kgotlatshekelo ya Molaotheo, jaaka e le ngwaga naga fa e sa le go nna le taelo ya go tswa kwa Palamenteng gore tsamaiso ya ditlhopho e tshwanetse go fetolwa gore le ba ba ikemetseng ba kgone go tsaya karolo mo ditlhophong tsa Bosetšhaba le tsa Porofense.
Dingwaga di le tlhano tsa mmuso wa jaanong e fetile.
Jaanong re tshwanetse go naya batho tšhono ya go tlhopha batho ba ba ba batlang, ba ba tlileng go nna le bokgoni jwa go siamisa maemo a a ka fa tlase a ba tshelang mo go lona.
Ke ne ke nna karolo ya kopano ya IEC mme ke rile re tshwanetse go ya ro bouta.
Re sa ntse re le foo, Moporesidente Cyril Ramaphosa a ntse araba dipotso ka mo Khanseleng ya Bosetšhaba ya Diporofense (National Council of Provinces ‘NCOP’) ka Labone, o kopile Maaforikaborwa go neela Khomišene ya Ditlhopho le Moseneke wa Dipatlisiso nako ya go bona gore a maemo a asiametse le go lokola go ka dira ditlhopho tse di siameng ngwaga ono.
O rile ga gona letlha le le tlhophilweng go ka tshwara ditlhopho kwa ntleng ga di 27 tsa Diphalane mo go itsisiwe kwa tshimologong ya ngwaga ono.
Moporesitente Ramaphosa o tshitshinya gore ka nako e, ga go na lebaka la go dumela gore letlha la ditlhopho tsa dipusoselegae le tla fetolwa.
Tlaleletso ya go bega ka Zalene Merrington
Mo bidiong e e fa tlase IEC e tlhoma Ditlhopho tsa Mmasepala tsa 2021:
Mokaedi wa Bosetšhaba wa Botšhutšhisi jwa Setšhaba, Shamila Batohi a re ba tlhoka bopaki jwa madi go tswa mo go malokong a United Arab Emirates a lelapa la Gupta ba batlegang mo Aforikaborwa mabapi le ditiro tsa bobodu, tsamaiso e e seng ya semolao ya madi le bonweenwee.
Bokaedi ba Dipatlisiso ba NPA ba ntshitshe ditaelo tsa tshwaro ya di Gupta mo bekeng e e fetileng mme e kopile Interpol  gore e ba thuse ka go ba tshwara mme ba kgone go busetswa mo Aforikaborwa.
Go dumelwa gore diGuptas di tshabetse kwa go UAE mo tshimologong ya 2018 fa dipatlisiso tsa bosenyi le bobodu, di simologa.
Batohi a re direkoto tsa babelaelwa di tlile go ba thusa ka dipatlisiso tsa bonwenwe jo ba bodirileng mo Aforikaborwa.
A re go tlile go nna le dithulaganyo tsa semolao go amana le pusetsogae ya basenyi.
Re solofela gore fa se se diragala go tlaa nna le dithulaganyo tsa semolao mabapi le pusetsogae ya basenyi bao.
Go baya fela ke gore ka nnete ntse jalo
Se se kaya gore Interpol e thusa ka go batla le go sala morago batho ba mme ba dirisana le sepodisi sa pusoselegae gore batle ba kgone go a tshwara.
Leina le la Gupta le fetogile go nna lekaelagongwe la ditatofatso tsa state capture puso mo Aforikaborwa.
Balelapa ba lebane le ditatofatso tsa bobodu mekgatlhong le dipuso tsa diporofense, ka madi akana ka billione di le 49 tsa diranta.
Tumelano ya semmuso 
Go sa le gale ka Labotlhano, Tonakgolo ya Bosiamisi le Ditirelo tsa Kgopolo, Ronald Lamola o rile UAE ga e dirisane le Aforikaborwa, go ya ka tumelano ya pusetsogae ya bosenyi ya tumelano ya dinaga tse pedi.
Tumalano magareng ga Aforikaborwa le EAU ka pusetsogae ya bosenyi le thuso ya semolao mo tsa bogodu e ne ya saeniwa ka 2018.
Lamola a re Aforikaborwa e tlile go tswelapele ka go tsweletsa morero o go fitlhela toka e diragala .
Go sa kgathalasege gore Aforikaborwa le UAE ba sainile tumelano e, ka maswabi, re tshwanetse go simolola ka letlha la kamogelo le le nang le tirisanommogo e e tlhokegang go ya ka tumelano mo ntweng kgatlhanong le Bobodu ba UAE.
Le fa go ntse jalo, re tlile go tswelapele ka go batla thuso go balekane ba bone ka thuso ya mosele wa badipolomate gore ba kgone go fitlhelela maemo a a tlhokegang go kgontsha tirisano ya ditheo tsa rona tsa tiragatso ya molao di kgone go tshwara basenyi ba ba latofadiwang ka dipatlisiso tse ba di setseng morago.
Tonakgolo ya Bosiamisi le Ditirelo tsa Kgopololo Ronald Lamola o tlile go bua le setšhaba mabapi le tumelano ya go sainiwa ya pusetsogae ya basenyi malebana le tumelano ya thuso ya semolao e e magareng ga Aforikaborwa le United Arab Emirates.
Tonakgolo ya Dimenerale le Maatla Gwede Mantashe re puso e e lemogile gore kgaogo ya motlakase e tlisa kotsi e kgolo mo ikonoming.
Tonakgolo ya re dikgato tse di masisi di tshwanetse go latelwa gore go kgone go nna le tlamelo e e botoka ya motlakase.
Moporesidente Cyril Ramaphosa o buile ka kitsiso le kgololo ya lephata la maatla ka Labone, go Lekanyetsa Maatla a puso mo self-generation megawatt go tswa mo go nngwe ya dimekawate di le 100.
Mantashe a re diphitlhelelo tsa tshireletso ya maatla ke tsereganyo e e botlhokwa ya nonoo ya ikonomi le maano a kagosešwa mme concedes gore bogologolo.
Ke na le kgatlhego mo go boneng Eskom e nonofa mme e tlhabolola bokgoni jwa yone le go dira sentle.
Jaanong fa o tsamaisa ditlamo o tshwanetse go nna le melao mme go tlaa nna le tlhakatlhakano fa go sa obamelwe melao e.
Ke ka moo re tsere nako e telele ka dipuisano. 
Fa Poresidente a kgatelela ka gore ke dumele ka ntlha ya gore ke Tonakgolo, o tshwanetse go baya dikakanyo tse batho ba nang le tsona pele mme badirammogo ba gago ba tshwanetse go fitlhelela tshwetso e e rileng, a re yalo Mantashe.
Mantashe ne a bua mo lenaneong la SABC la The Watchdog le le tshwerweng ke Vuyo Mvoko:
Re sa ntse re le foo, Moporesidente wa  Business Unity South Africa (BUSA) Sipho Pityana a re ditlamo di ba batla go dira le badiri, puso le setšhaba ka go thusa gore Aforikaborwa e tswe ka fa gare ga mathata a e lebaneng le one a motlakase go na jaana.
Pityana o ne a tsibogela se se buileng ke Moporesitente Ramaphosa ka kitsiso ya kgololo ya maatla.
Eskom e solofetswe go tswelapele ka kgato ya boraro ya kgaogo ya motlakase go fitlha mafelo a beke e.
Bidio e e fa tlase e lebelela tlhabololo ya mametlelelo ya bobedi (2) ya Melawana ya motlakase: 
Kgwetlho ya melawana ya Kokoano Bosetšhaba e e latelang theo ya Kgaolo ya Borobongwe e ka tlosiwa mo tirong e mo paka e ntšhwa.
Go latela kgwetlho ya Mosireletsi wa setšhaba e e neng e simolotse ka Mosupologo go fitlha Laboraro, Kgotlhatshekelokgolo ya Kapa Bophirima e setse e simolotse go utlwa kgwetlho ya setlhopha sa, Democracy In Action (DIA). 
DIA e tlhagisitse kgwetlho e ntšhwa e e sa tlhagisiwang ke Mosireletsi wa Setšhaba.
Ba re melawana e mentšhwa ga e mo molaotheong ka gonne ga ba akaretsa botsayakarolo jwa setšhaba.
DIA e ntse e tshegetsa Mosireletsi wa Setšhaba ka mathata a semolao.
Mokgatlho o setse o tlhagisitse diketekete tsa diranta go mo thusa go duelela dingwe tsa ditshenyegelo tsa gagwe tse di lebisitsweng ke dikgotlatshekelo.
Moemedi wa bone wa semolao, Vuyani Ngalwana, a re go dira Melawana ke tiragatso ya molao mme ka jalo, e ne e tshwanetse, go itsisiwe bontsi jwa Aforikaborwa a a farologaneng.
DIA ya re Palamente ga e na maatla a go fetisa molao o:
Jaaka Mosireletsi wa Setšhaba lea buile ka gale mo tshimologong ya beke e, DIA e buile le yona kgatlhanong le go tlhomiwa ga moatlhodi ka mmusakgotla go ne go se ka fa Molaotheong.
Go ikaegilwe ka melao e, Mmusakgotla Thandi Modise o tlhomile setlhopha sa baitseanape se se eteletsweng pele ke Moatlhodi yo o rotseng tiro Bess Nkabinde go mo gakolola ka gore a go ne go na le mabaka a patlisiso ya Palamente.
Ngalwana a re Mmusakgotla ga ana botšhotšhisi jo bo ntseng jalo.
A re lefapha ga le ise le atlege go bona bokana bo bo tlhokiwang go tswa go letlotlo la setšhaba.
Mthethwa o ne a bua le bobegakgang kwa Pretoria ka go tsibogela matshwenyego a a tlhagisitsweng ke batswerentshi ka ntlha ya matlole.
Batsamaisi ba ne ba sa dire dilo ka bobona.
Bookamedi bo ne bo le teng mme batho ba tshwanetse go arabela seo
Mo dibekeng di le mmalwa tse di fetileng fa kgang e ntse e tsweletse, re ntse re leka go bona fa re ka kgona go bona matlole a a okeditsweng go tlaleletsa, ka gonne, bomme le borre, bothata ke gore go tlhaela madi a a kanang ka dimiilione di le R300.
Jaaka Tona e kwa bofelong e tsayang maikarabelo, ke batla go kopa maitshwarelo go lekala lotlhe ka go swabisiwa ke khansele ya bosetšhaba ya botsweretshi, mme mo go yona ntlha eo, re tlhagise gape le lekala le le sa sireletsegang mo setšhabeng sa rona mo nakong e ya covid-19. Go bua tona.
Mthethwa a re go tlaa nna gape le tshekatsheko ya dituelo.
Seno se akaretsa ba ba amogetseng madi kwa ditlamong tsa bona.
Naledi ya mmino wa Kwaito, Arthur Mafokate o ne a latofadiwa ka go ntsha matlole a dirisa ditlamo tse dintsi tse di farologaneng, mme o ganetsane le ditatofatso.
Mthethwa o solofela gore thadiso e tlaa thusa mo go samaganeng le madi a a tlhaelang.
Go na le thulaganyo ya go batlisisa dipoeletso, kgotsa ya batho ba ba ka nnang mo thulaganyong kgotsa kgonagalo ya go bona madi a mantsi mo mafelong a bona.
Ka ntlha ya diphetogo tse dirwang ka ntlha ya tlhaelo ya madi, dilo di le dintsi di a sekasekiwang le batho ba ba ntseng ba solofeditswe go bona madi go tswa mo metsweding e e farologaneng, o a tlhalosa.
Mokaedi wa nama-o-sa-tshwere mo Lefapheng la Metshameko, Botsweretshi le Setso, Vusithemba Ndima, a re baamogeladitshiamelo ba 505, ba duetswe go fitlha jaanong, go tswa mo dimilioneng di le 300 , e leng yona e leng magareng ga tšhakgalo ya batsweretshi.
Ndima a re dikopo di le 315 di a baankanngwa mme dituelo di tlaa dirwa ka mafelo a beke.
Gape o ne a bua le bobegakgang kwa Pretoria.
Mo bekeng eno ba amogetse bokana ka 318, tse di tlaa duelwang mo malatsing a le mararo a a latelang.
Seo se tlaa kaya gore, fa re ya ka tatelano ya dipalo, re tlaa bo re duetse batho ba le 823.
Mme madi a a tlabong a saletse kwa morago ke 385.
Ke ne ke akanya gore go botlhokwa thata gore re netefatse gore, le fa re lebane le dikgwetlho, tiro e a tswelela, go bua Mokaedi-kakaretso wa nama-o-sa-tshwere
Batsweretshi bai kana go tswelela pele ka go dula koo ka ntlha ya  matlole a COVID-19.
Ke sengwe se se neng se sa solofelwa, se se dirang gore batho ba nne le kgatlhego ya go itse, mo e leng gore e ka tswa e ngokile babogedi go lebelela Nobody, e e leng baesekopo ya ipusolosetso, e mo go yona re bonang Odenkirk (Breaking Bad, Better Call Saul) a dira dikgagamatso mme a tsaya maina.
Nobody e tlhageletse lwantlha kwa maemong a a kwa godimo mo ditšhateng tsa Box Office, mme ya dira dimilione di le $6.7 milione go tswa kwa mafelong a le 2,460.
Ke tshimologo e e tsepameng mme e le kwa tlase jaaka mafelo a bobogelo kwa Los Angeles le go ralala naga a simolola go bula gape ka botswapelo.
Jaaka e ne e tsamaisiwa ke Naishuller, Nobody e amogetswe sentle thata ke batshwayadiphoso le babogedi.
E ikaegile ka rre wa kwa toropong, yo o nang le maitseo a a mo magareng, yo o itseelang molao mo matsogong morago ga gore mongwe a mo thubele kwa ntlong ya gagwe.
Kwa Box Office ya boditšhabatšhaba, Nobody e tsentse dimilione di le $5, e oketsa palo ya yona ya lefatshe ka bophara go ya go dimilione di le $11.7.
Ka puo ya molomo fela, kwa ntle ga kgaisano e e bonagalang, Nobody e lebeletswe go nna e le teng kwa bobogelong pele ga Universal e baya filimi e maemong a dibio tse di lebelelwang thata mo sebakeng sa dibeke.
Tekanyetsokabo e ne e le dimilione di le $16, ka jalo ga go a tshwanela go nna boima go e ntsha mo mathateng.
Le fa Nobody e tsere maemo a a kwa godimo a ditšhate tsa Box Office kwa US, filimi e, e ne e se yona mofenyi yo mogolo wa  mafelo a beke.
Kwa ntle ga Bokone jwa Amerika, Godzilla vs. Kong e simolotse kwa dinageng di sele ka dimilione di le $121 go tswa kwa dinageng di le 28.
Filimi ya The Warner Bros, e e neng e tsenya dilalome tse pedi tse mo kgaisanong, e nnile le tshimologo e e itumedisang thata kwa China, koo e kokoantseng dimilione di le  $70.3 mo pakeng ya malatsi a mararo.
Dithekiso tsa ditekethe tsa Godzilla vs. Kong, ntshokuno e e kopanetsweng le Legendary Entertainment, di tshwaya pulo e kgolo ya mafelo a beke kwa China, ya filimi e e seng ya koo.
Tseo di ka tsamaelana sentle jaaka filimi e, e ipaakanyetsa go bula kwa US ka Laboraro kwa mafelong a bobogelo le mo HBO Max.
Kwa ntle ga Godzilla vs.Kong (Mopitlwe 31) le setlhogo se sengwe sa Warners, motshameko wa dibidio, Adaptation Mortal Kombat (Moranang 16), bobogelo jwa difilimi tsa selegae di tlaa iketlela kgololo e ntšhwa ka tshimologo ya dikgakologo.
Seo ke ka ntlha ya gore Disney e diegisitse khalendara ya yona ya difilimi thata mo bekeng e e fetileng, go diegisa kgotsa go fetola maano a ditlhogo di le mmalwa, go akaretsa Black Widow, Emma Stones, Cruella, Shang-Chi le The Legend of the Ten Rings, Pixars Luca.
Mo se gongwe e leng go gatelelwa ga batsamaisi ba mafelo a bobogelo, Black Widow e tlositswe go di 7 tsa kgwedi ya Motsheganong go ya di 9 tsa kgwedi ya Phukwi.
Filimi ya Marvel superhero e tlaa tshamekiwa ka nako e le nngwe kwa mafelong a bobogelo le mo Disney Plus ka rente ya madi a a kanang ka $30.
Cruella, kgang  ya masenyeletsa wa 101 Dalmatians, le yona e tlaa thangkgololwa kwa mafelong a bogogelo mo polatefomong ya mafatlharatlha fa e goroga ka di 28 tsa kgwedi ya Motsheganong.
Disney e lekile maano a le mmalwa a a farologaneng ka nako ya leroborobo, sešweng jaana ka filimi ya dikhathunu ya Raya le ya Last Dragon.
Filimi ya dikhathunu, e ga jaana e leng kwa mafelong a bobogelo, e tsene mo maemong a bobedi mo ditšhateng tsa Box Office ka dimilione di le $3.5 mo kgololong ya yona ya bone ya mafelo a beke.
Go fitlha ga jaana filimi e, e e leng teng go badirisi ba Disney Plus e dirile dimilione di le $28 kwa mafelong a bobogelo a kwa US le dimilione di le $82 lefatshe ka bophara.
Tom & Jerry e ne e le mo maemong a boraro ka dimilione di le $2.5 go tswa kwa mafelong a a farologaneng a le dimilione di le 2,464.
Morago ga dibeke di le tlhano kwa mafelong a bobogelo, mofuta wa filimi ya dikhathunu ya The Warner Bros e fitlheletse dimilione di le  $37.
Mo legatong la bone, filimi ya go ijesa ditoro ya Lionsgate, Chaos Walking, e tsentse dimilione di le $1.18 milione tsa rekoto ya palogotlhe ya dimilione di le $11.3.
The Courier, terama ya ntwa e e setlhogo e e eteletsweng pele ke Benedict Cumberbatch le Rachel Brosnahan, di fitlhile kwa go tse tlhano tse di kwa godimo ka milione e le $1 e e tlisitseng kakaretso ya dithekiso tsa ditekethe go dimilione di le $3.4.
Kgatako ya ditshwanelo tsa botho kgatlhanong le batho ba ba tshelang ka bogole, e feleleditse e dirile gore go tlhomiwe setheo sa Zozibini Nangamso sa ba ba golafetseng mo mmeleng kwa Kapa Botlhaba.
Setheo se se tlhomilweng ke bašwa se, e ikaelela go samagana le dikgwetlho tse di tshwanang le kgethololo, Tshotlako ya thobalano le ya mo mmeleng, go palelwa ke go dirisa dikago le dipalangwa tsa botlhe ga batho ba ba tshelang ka bogole mo sedikeng sa OR Tambo.
Phitlhelelo ya ditirelo tsa puso ke kgwetlho e nngwe e kgolo e baagi ba lebaneng le yona.
Go sa tsholwe sentle ga batho ba ba tshelang ka bogole go santse go le kwa godimo, segolobogolo mo mafelong a magae jaaka dikgaolo tsa OR Tambo le Alfred Nzo.
Phitlhelelo ya thuto, tshotlako ka thobalano, le tiriso e e botlhaswa ya madi a loago, ke dingwe tsa dikgwetlho tse di lebaganeng le ba ba tshelang ka bogole.
Tlhomo ya setheo sa Zozibini Nangamso sa ba ba tshelang ka bogole, se batla go lwela ditshwanelo tsa batho ba ba ikgatholositsweng.
Mosimolodi Sisona Mditshane a re,  ke na le maitemogelo.
Ke ntse ke kgethololwa kwa sekolong, le ke batsofe tota ba mpolela gore ke na le leitlho le lengwe.
Ka jalo, ke ikutlwa ekare fa ke bula setheo se, ke tla kgona go busetsa go itshepa ga batho ba ba nang le bogole.
Mme nka  busetsa go itshepa ga bona le go itse gore ba ka kgona go dira sengwe le sengwe, ba na le bogole kgotsa ba se na jona.
Zebron Ntsiba yo o tsamayang ka setulo sa maotwana a re, go tsena kwa dikagong tsa puso le go dirisa dipalangwa tsa botlhe ke kgwetlho mo go ene.
Kgwetlho ya rona e kgolo ke go fithilela dikago tse di mo Mthatha.
Re ka se kgone go ya kwa folorong ya bobedi kgotsa ya boraro.
Ke teng fa o lemogang gone gore tota o tshela ka bogole ka ntlha fa o ka se kgone go etela dikantoro.
Molweladiphetogo Pinky Mkhathala a re, go se amogelwe ga mo gae le kwa mafelong a tiro, go botlhoko go bontsi jwa batho ba ba tshelang ka bogole.
Re itatolwa le ke ba malapa a rona tota.
Ka dinako tse dingwe, Fa o tshela ka bogole, o utlwa botlhoko fa batho ba sa batle go nna le rona jaaka batho ba ba nang le bogole .
Re kopa puso go re thusa gore re seke ra nna kwa gae re sa dire sepe , mme re nne le ditiro.
Ka ntlha ya gore fa re fa tsenya dikopo tsa ditiro, ga ba re lemoge le eseng.
MEC wa Tlhabololo ya Loago Siphokazi Mani-Lusithi o akgotse setheo se ka go lwela ditshwanelo tsa ba ba tshelang ka bogole.
Batho ba ba tshelang ka bogole ba batla gore puso e tsenye tirisong se se akarediwang mo Molaotheong mo ntlheng ya kamogelo ya bona.
Ba ikutlwa ba kgapetswe kwa thoko mo mananeong a mantsi a puso, segolobogolo ba ba tshelang mo mafelong a magae.
Dikilometarata di le 50 kwa ntle ga toropo e kgolo mo Aforikaborwa, Johannesburg, go ntse lengwe la mafelo a a botlhokwa thata mo hisetoring ya botho: Cradle of Humankind.
Fano, mo mafelong a a tshwanang le Sterkfontein Caves, Swartkrans, Drimolen le Kromdraai , babatlisisi ba  bone bopaki jo bo makatsang thata jwa fosele , go tswa go Plio Pleistocene (dingwaga di le dimilione di le tlhano tse di fetileng).
E tumileng thata ka thibololo ya marapo a batho ba bogolololo ba Homonini ba ba tlhokafetseng.
Mme go na le boalo jwa sešweng jo bo itlhokomolositsweng jwa history ya naga.
Nna le badirimmogo ka nna ke ikaelela go batlisisa dingwe tsa dithuto ya boithutamarope tse di fitlhelwang mo karolong ya Cradle of Humankind.
Re tlhomile mogopolo mo leboteng le le agilweng ka matlapa mo thoteng e e itsegeng jaaka Driefontein; Leina le le neetsweng lefelo le re ithutileng ka lona.
Diphitlhelelo tsa rona di supa gore lebota le le agilweng ka matlapa la Driefontein, e ne e le lefelo la baagi.
Le lebega go tshwana le mafelo a a fitlhelwang mo Porofenseng ya Bokone Bophirima mo Aforikaborwa le dikarolo tsa Botswana,  magareng ga AD 1450 le 1700, le fa e le gore diponagalo tse dingwe di tlhagisa letlha le le kwa morago.
Diphitlhelelo tse di baya tseo ya tulo mo nakong ya Batswana.
Se se bontsha dingwaga tse di ka nnang tse 500 tsa hisetori, fa ditšhaba tsa Batswana, setlhopha sa morafe wa Borwa jwa Aforika, se ne se simolola go nna teng
Fa tatelano ya tshimologo ya hisetori ya Cradle of Humankind e direla mo dikgatong di le mmalwa tsa sebaka sa paka ya nako e telele, palo e e sa lekalekaneng ya didirisiwa e abetswe dithuto tse di mabapi le phetogo ya batho le didiriswa tsa dithekenoloji ya matlapa.
Le fa se se le botlhokwa lefatshe ka bophara, tiro ya rona e botlhokwa go feta, ka gonne e ruta batho ka ga boswa jo bo  senolang go le gontsi ka ga matshelo a batho a letsatsi le letsatsi.
Gape e re thusa go tlhaloganya maikutlo a a botlhoko a selegae, a a akaretsang kgatelelo ya bokolone, go tseelwa lefatshe le dipholisi tsa semorafe.
Marapo a a tshwanang le a a fitlhetsweng kwa Driefontein a letla akhioloji go boela morago kwa hisetoring le go senola dilo tsa batho tse di fetileng, tse di sa sirelediwang ka tsela epe.
Tiro ya rona kwa tulong e, e akaretsa go nna le seabe mo lenaneong la go rulaganya ka kelotlhoko e e tseneletseng le le dirilweng mo diketelong di le nne tsa go latelana.
Kwa tshimologong, re lebeletse gore lefelo le bogolo jo bo kana kang gore re kgone go rulaganya lenaneo la rona, mme morago ra sekaseka thulaganyo ya boagi jwa lebota la letlapa.
Go rekota lefelo, dimmepe di ne tsa tlhagisiwa ka go dirisa kopantsho ya GPS e e tshwarwang ka letsogo le seteišene sa trimble; dilo tse di dirisa sathalaete go rekota mafelo a a rileng a a ka dirisang tsa dijithale go senola  diponagalo tsa kagego ya bonno.
Lefelo le le mo teng ga bonno jwa sešweng jo bo ka tswa bo dirisiwa jaaka lesaka la diruiwa.
Go dira mmapa wa lefelo go neelana ka tshedimosetso ka ntlha ya gore ditsela tsa go dira dilo gompieno di farologana go ya ka batho le go ya ka nako, fela jalo le ka dikago tsa matlapa tsa mo nakong e e fetileng.
Ka go ithuta ka boalo jwa tulo e, re ka leka go tlhomamisa gore ke mang yo o neng a nna mo lefelong le, le nako e ba nnileng mo go lona ka yona.
Baithutamarope ba ntse ba dira seno go tloga ka dingwaga tsa bo 1960 mme go na le rekoto e e siameng ya mefuta e e farologaneng ya mafelo a a lebegang jalo.
Ka go sekaseka popego ya Driefontein, re ka golaganya dikago tsa yona le mefuta e e  tlhamilweng mo dingwageng di le 60 tse di fetileng le go tlhomamisa gore batho ba nnile mo go tsona leng.
Gape re ka tsenyeletsa le tiriso ya dikarolo tse di farologaneng tsa lefelo.
Go na le ditsela tse dingwe tsa go dira se, jaaka ka tshekatsheko ya boalo kgotsa diphatololo tsa dilo tsa bogologolo, mme kwa Driefontein ke dilo di le mmalwa fela tse di salang mo godimo ga mmu mme ga go na sepe se se ka epololwang.
Le gale, mekoa e mebedi ya boloko e supilwe.
Tseno di ne di dirisiwa jaaka mafelo a go latlhela matlakala mme go le gantsi a tshwere thuto e e botlhokwa jaaka boalo, leswe la dijo le mekgabisa ya batho.
Ka bomadimabe, kwa Driefontein se se ne se se jalo; Se se raya gore go ithuta ka boalo jwa dipota e ne e le yone fela tsela ya go ithuta go le gontsi ka ga hisetori ya lefelo.
Driefontein e akaretsa mafelo a mabedi a a farologaneng; Se re se bitsang Bophirima le Botlhaba.
Bobedi jwa tsona bo na le sepopego se se sediko kwa ntle ga lefelo le le dikagenyeditsweng ke dipota.
Tseno e ka tswa e ne e le masaka a (ditswalo) a diruiwa.
Dikarolo tse dikgolo tsa mafelo a mabedi a di na le mafelo a a ka fa gare a a dikagenyeditsweng ke dipota le ditswalo tse di nnye tse di aroganeng.
Mo tikologong eno go na le diphatlha le lebota le le dirang molelwane wa scalloping.
Fa gare ga lefelo le, go na le matlo a bojang a ka nna 20, go akaretsa a le mmalwa a a nang le legora la kwa ntle.
Tse, di supiwa ka matlapa a a emeletseng, a a agilweng ka sebopego se se sediko, le dikatoloso mo go nang le legora teng.
Go na gape le metheo ya dithoro mo tikologong ya matlo a bojang a le mmalwa, tse di agilweng go tshwana le matlo a bojang, fela tsona ke tse dinnye thata.
Matlapa a a emeletseng a supa go nna teng ga ntlo ya bojang, fa e sale a nyelela, fa e yona na le legora la kwa pele.
Go ikaegilwe ka bopaki, gammogo le mekoa ya boloko le kokoanyo e nnye ya matsoapa, kago ya lebota la matlapa ya kwa Driefontein e ne e le lefelo la baagi.
Kago e, e tshwana  le mafelo a a neng a le teng magareng ga  AD 1450 le 1700.
Le fa go le jalo, diponagalo tse dingwe, segololobogolo matlapa a a a emeletseng go dikologa matlo a bojang le mephako e e mo dikagong tse di kwa ntle tse di sediko di supilwe kwa mafelong ao, ka letlha le le kwa morago.
Seno se ka tswa se kaya gore Driefontein e nnye go feta ka mokgwa o re neng re solofetse ka ona.
Le fa tseo ya mafelo a e wela mo nakong ya Batswana, go bitsa batho ba nnang mo tulong e re re ke Batswana, go marara.
Se ke ka ntlha ya gore hisetori ya Batswana ga e a tlhamalala.
Go na le moo, go na le dinako tsa phudugo, kgolo ya sepolotiki le go itlwaetsa.
Tlholego ya Batswana le yona ga e a tlhapa sentle.
Ka dinako tse dingwe, dihisetori tsa molomo di ela tlhoko masika a le mantsi le merafe e e nang le ditlhopha tse di farologaneng di le mmalwa tse di tlhagelelang le go itlhakanya le ba bangwe.
Fa re lebelela kwa morago ka tatelano ya thuto ya marope, jaaka go ka nna jalo kwa Driefontein, go supa ditlhopha tsa Batswana, ka ntlha ya mabaka a, go ne go le thata.
Le fa go ntse jalo, go ikaegilwe ka bopaki, re dumela gore Driefontein e ka tswa e ne e na le ditlhopha tsa batho, tse di tshwanang le Batswana, ba ba neng ba dula koo morago ga AD 1450.
Porojeke eno e ne ya dirwa go akareditswe beng ba lefatshe ba jaana ba Nirox Sculpture Park le Project 58, kwa lefelo le le leng kwa teng.
Kgatlhego e ba nang le yona mo lefelong le go letla babatlisisi go dira dipatlisiso, ke gona go dirileng gore kwa bofelong re kgone go ithuta go le gontsi ka hisetori ya dikgaolo tse.
Tiro ya rona e sale kgakala le go fela.
Dithuto tsa mo isagweng kwa Driefontein di tlaa thusa go tswelela go amogela dihisetori tsa bošeng jaana, boitshupo le dilo tse di fetileng tse di bontshang tatelano e e tseneletseng ya nako, tse di bolokilweng kwa logageng lwa Cradle of Humankind. Tim Forssman, Motlhatlheledi-mogolo, Yunibesiti ya Pretoria.
Baagi ba  New Brighton kwa Gqeberha kwa kgaolong ya Kapabophirima ba thangkgolotse porokeje ya botaki go neelana ka  bokgoni go bašwa le go ba tlosa mo mebileng.
Lefelo le, le ne le  dirisiwa jaaka lefelo la go ngoka bajanala mme setšhaba se solofela gore porojeke e ntšhwa e tla thusa go tiisa gore lephata le mo lefelong la Red Location.
Mongwe wa bana ba ba nang le seabe mo porojekeng eno, Mbali Mandlingosi wa dingwaga di le 12, a re o rata go nna karolo ya porojeke.
Ke rata go thala le go penta
Gape ke tlaa kwano mo mafelong a beke gore ke kgone go kopana le ditsala tsa me.
Porojeke e, e na le bataki ba bašwa ba ba bontshang bokgoni jwa bona.
Kate, Kgosatsana ya kwa Cambridge, ka Sontaga  o thangkgololotse buka  e e nang le ditshwantsho tse di tserweng ka nako ya kiletsometsao ka ntlha ya COVID-19 kwa Britain mme o tlaa tlamela ka rekoto ya leruri ya leroborobo.
Kate, yo o nyetsweng ke Kgosana William, setlogolo sa kgosigadi, yo e leng ena wa bobedi mo go ba ba tlaa tsayang bogisi mo nakong e e tlang,  o simolotse porojeke e le ba kwa bobogelong jwa ditshwantsho jwa setšhaba mo ngwageng o o fetileng ka go laletsa batho go isa ditshwantsho tse di tswerweng ka nako ya kiletsometsamao ka ntlha ya COVID-19 kwa Britain.
Phanele ya baatlhodi go akaretsa Kate, ba tlhophile ditshwantsho di le 100 go tswa go di le 31,000 tse di neng di tsenetse kgaisano, tse di neng di bontshiwa mo go tsa dijithale le mo dipontshong tsa setšhaba pele go dirwa kitsiso ka ga buka e.
Ka jalo, ke ne ke batla go dirisa dithata tsa go tsaya ditshwantsho go tlhama rekoto e e tsweletseng ya se rotlhe re neng re itemogela sona go bontsha dikgang tsa batho le go gatisa ditiragalo tse di botlhokwa tsa malapa le baagi jaaka re ne re tshela mo nakong ya leroborobo, Kate o kwadile jalo mo kitsisong ya bukeng.
Buka e, e e bidiwang Hold still: setshwantsho sa setšhaba sa rona ka ngwaga wa 2020, e tla nna teng go tloga ka di 7 Motsheganong, ngwaga morago ga porojeke e simolotse.
Madi a a tlaa kgaoganngwa magareng ga bobogelo jwa ditshwantsho jwa bosetšhaba le ba boitekanelo jwa tlhaloganyo kwa Britain.
Balatedi ba mmino kwa Barcelona ba tsere diteko tsa COVID-19 pele ba ya kwa konsarateng ya mmino wa Rock ka Lamatlhatso, mo tekong e e leng gore, fa e ka atlega, e tlaa tlamela ka pusetso ya intaseteri ya mmino e padimotsweng  kwa Spain le go feta.
Batho ba le 5,000 ba tlaa tsenela konsarata e ditekethe tsa yona di rekilweng tsotlhe ya bente ya kwa Spain, Love of Lesbian mme ga ba kitla ba tlhoka go ela tlhoko melawana ya go katogana.
Batlakonsarateng ba tlaa tshwanelwa ke go apara dimaseke ka nako ya konsarata kwa Palau Sant Jordi arena.
(Konsarata e) Ke ya go itumelela go tswela kwa ntle, go itemogela tsa setso, le go bina mo lefelong le le sireletsegileng, go bua Sebastian, 47, morutabana yo o tsereng diteko pele ga konsarata.
Re tlile go bina le go nna le nako e e itumedisang.
Khonserata ya go ithuta, e e rebotsweng ke bothati jwa boitekanelo, e tlaa dira jaaka teko ya bona gore a meletlo e e tshwanang le eno e tla kgona go simolola gape.
Go tla nna le pabalesego go ya kwa Palau Sant Jordi go na le go tsamaya mo mebileng, morulaganyi wa dikonsarata Jordi Herreruela o boleletse Reuters
Tseo ya diteko pele ga konsarata e ne e le kwa mafelong a le mararo kwa Barcelona, le go dirwa ke baoki ba ba ka nnang 80 ka palo, ba apere diaparo tsa tshireletso tse di feletseng.
Batho ba bangwe ba ne ba sisimoga fa baoki ba tsenya dilo tsa go dira diteko mo dinkong tsa bona.
Fa go fitlha nako ya motshegare, mo go ba le 2,400 ba batho ba setseng ba tlhatlhobilwe, ba le bararo ba fitlhetswe ba na le mogare mme yo mongwe o ne a nnile le kgolagano le mongwe yo o nang le mogare, ngaka Josep Maria Libre, mongwe wa dingaka tse di okametseng go dirwa ga diteko, o boleletse Reuters.
Ba ka se kgone go tsenela konsarata mme ba tlaa busediwa madi a bona.
Batlakonsarateng ba amogetse dipholo tsa ditlhatlhobo tsa bone mo metsotsong e le 10 go ya go e le 15 ka app mo megaleng ya bona
Teko le maseke di ne di akareditswe mo tlhotlhweng ya tekethe.
Batho ba tlhalogantse sentle ditsela tse di ba neng ba di itseela, go buile mothusa morulaganyi Dani Poveda.
Ke batlakonsarateng ba ba nang le maikarabelo, re a itse gore mongwe le mongwe o tlaa be a lebile konsarata eno jaaka tsela ya go bona gore re ka tswelela jang go lwa kgatlhanong le leroborobo, le leng bakileng ditshenyegelo mo lephateng la rona le a mangwe a le mantsi.
Go fenya COVID-19 ga go felele fela fa diteko tsa gago di bontsha gore ga o na mogare.
Go ya ka badiri ba tlhokomelo ya boitekanelo le ba ba falotseng Leroborobo leno, go tsaya nako e telele gore balwetse ba bangwe ba fenye ditlamorago tsa go emega go tlhaloganyong tse di bakwang ke mogare.
Bangwe ba tswelela go itemogela matshwao a a botsatsa, ba bangwe ba nna le kgatelelo ya maikutlo, fa batho ba ba lebang mogare o jaaka matlhabisa ditlhong le bona ba dira dilo boima le go feta.
Puisano ka ga matsela a COVID-19 mo boitekanelong jwa tlhaloganyo:
Fa ba bangwe ba bua fela ka ga yona, ba bangwe ba itemogetse yona mme  seabe se se nang le yona mo tlhaloganyong ya motho ke se segolo thata.
Mofalodi wa COVID-19, Gadifele Lofu o gakologwelwa botlhoko jo a bo utlwileng.
Leina la me ke Gadifele Rejoice Lofu.
Ke nna mo Ventersdorp, mo Tshing, Extension 4.
Ke na le bana ba le babedi.
Ke simolotse go lwala ka di 12 tsa Sedimonthole ka 2020, fa ke ne ke le kwa tirong.
Ka di 14 tsa Sedimonthole, ke ne ka amogelwa kwa ICU.
Go ne go se monate ka ntlha ya gore ke ne ke sa tlhaloganye sepe. Ke ne ke le mo botlhokong mme maemo a me a ne a etegela.
Ba lelapa la me ba ne ba sa kgone go nketela kwa bookelong.
Go botlhoko thata gore ke latlhegetswe ke bangwe ba losika fa ke ne ke le kwa ICU.
Mofalodi yo mongwe, Tshediso Mashoaliba  a re loeto lo e nnile le le tshosang.
Leina la me ke Tshediso Moshoaliba.
Ke na le dingwaga di le 33
Ke tlhaga kwa Welkom kwa Foreisetata, mme ga jaana ke nna mo Ventersdorp .
Loeto le, le tshosa e le tota.
Ga ke kgone go gopola gore ke tsentswe jang mo motšhineng wa go thusa go hema.
Nako nngwe, ke ne ke akanya gore ke ne ke le mo Welkom, ka nako e le nngwe, ke ne ke akanya gore ke kwa Klerksdorp.
Botlhoko jwa teng bo ne bo gateletse thata, ke ne ke sa kgone le go metsa sentle.
Ka jalo, tsela e bo amang tlhaloganyo ka yona ke e o ka se kgoneng go e itshokela.
Tota le mo nakong ya leeto la me, ga jaana, ke ikutlwa ke na le  kgatelelo ya maikutlo, le tsela e batho ba bo lebang ekare ke matlhabisa ditlhong.
Badiri ba ba dirang kwa pele ba ba amegileng: Badiri ba ba dirang kwa pele ga ba a bolokesega.
Ba le bantsi ba a tshwaetsega, dikotsi tse di tlang le tiro.
Ngaka e e kgethegileng ya kwa Mediclinic, Ngaka Thabo Pilane, a re nako ya go itlhaola e tlile le kgatelelo e ntsi thata ya maikutlo.
Ke tshwaeditswe ke COVID-19, mme ke ne ka tshwanelwa ke go itlhaola le go nna malatsi a le lesome kwa gae.
Ka nako e ya go itlhaola, ke nnile le dikakanyo tse dintsi thata, kgatelelo ya maikutlo, kgatelelo ya tlhaloganyo ka ga malwetse, matshenyego a gore a ke tla falola kgotsa nnyaa.
Malatsi a le lesome a utlwala e kete ke ngwaga otlhe; letsatsi le lengwe le le lengwe le letelele.
Nna ka bo nna, ke tshwaeditse  maloko a lelapa la me.
Ka jalo, ke tshwaeditse mosadi wa me le bana kwa gae.
Le gale, ka tshegofatso ya Modimo, botlhe ba falotse.
Rotlhe re falotse kwa gae.
Moalafi yo mongwe yo o kgethegileng wa kwa Mediclinic Ngaka sifiso masuku, a re go tlhokomela balwetse ba COVID-19 go ntse go le thata.
Kamego ya go tshwanelwa ke go tlhokomela balwetse ba ba tshwaeditsweng ke COVID-19, e nnile maitemogelo a a boima thata mo go rona botlhe; mo go nna le badirammogo ka nna.
Ka bomadimabe, e nna le khuetso e e sa siamang, e seng fela mo maikaelelong a rona a go nna  dingaka, le go batla thusa balwetse ba rona ka bojotlhe jwa rona.
Ka maswabi, jaaka rre, ke ipotsa dipotsa ka ga tshwetso e ke e tsereng.
Ke ipotsa dipotso jaaka ke le motho.
Ke ipotsa dipotso ka ga tlhopho ya porofešene e ke tlhophile ka gonne ke tsenya botshelo jwa me mo kotsing letsatsi le letsatsi.
Ke ka nako e tshwana le e mo tshegetso ya tlhalogalonya e leng botlhokwa thata.
Ngaka ya tsa tlhaloganyo, Ngaka Sammy Thekiso: le fa COVID-19 e le bolwetse jwa motho ka boena, e batla tsibogelo e e kopanetsweng.
Maitemogelo a me ke gore, fa e sale coronavirus le COVID-19 di ntse di gola, e nnile gore, jaaka  fa coronavirus e le bolwetse jwa motho yo o rileng, e batla tsibogo e e kopanetsweng, mo o fitlhelang e le gore motho o na le matshwao a a tshwanang le kgatelelo ya tlhaloganyo, letshogo le kgatelelo ya maikutlo.
Le fa go le jalo, o tla lemoga gore maemo a, ga a ame motho a le mongwe fela mme a ama le dilo tse di go dikaganyeditseng jaaka ba lelapa, le ditheo tse dingwe tsa botlhokwa tsa setšhaba, jaaka tiro ya gago, jaaka ditheo tsa gago jaaka sekolo.
Lofu o santse a amogela kalafi, fa Moshoaliba ena a amogela thuso ya tsa maikutlo
Go tlhaloganya seabe sa letshogo le le tliswang ke  COVID-19: Toropo ya Johannesburg e rotloeditse baagi go tsaya karolo ka 8h30 le 09h30 mo maitseboeng ano ke go tima dipone mo ureng eo.
Setlhogo sa ngwaga o, ke phetogo ya tlelaemete le go boloka lefatshe.
Tiragalo eno ke kgato ya lefatshe ka bophara ya lefatshe ya World Wide Fund for Nature, go thusa go godisa temoso ya tlhokego ya go sireletsa polanete.
Letshwao la kaelo la go tima dipone le lebisitswe mo go godisiseng temoso ka ga phetogo ya tlelaemete le tshusumetso e le nang le yona mo polaneteng.
Diikonomi tse dikgolo tsa lefatshe, go akaretsa China, US le Europe, di katoga ka lobelo le le kwa godimo dituki tsa fosili go lebelela metswedi ya maatla a a ntšhwafadiwang go akaretsa phefo le letsatsi.
Aforikaborwa le yona e simolola go tlhagisa metswedi e mengwe ya phefo le motlakase o o dirisang mogote wa letsatsi.
Motlatsa Mokaedi wa tsa tlhaeletsano ka mo Ofising ya MMC wa tsa tikologo le mafaratlhatlha, Stanley Itshegetseng, a re, re ya go tlhola temoso ka ga digase tse di amang tikologo tse didiriswa tsa tsona di amang lefatshe.
Re toropo e e nang le tselopele.
Go na le madirelo a le mantsi fa, mme re tlhama jang tshomarelo ya madirelo e e nang le kwelo e e tlase ya gase?
Ngaka Sandy-Lynne Steenhuizen a re, lesedi la maitirelo la bosigo, ke lesedi lengwe le lengwe le le bonagalang mo ntlong, kwa dikgwebo kgotsa kwa toropong, le le ka tswang le ama mmudula, ditshenekegi, le diphologolo tse di tlhaga mo bosigong mo ditshingwaneng le tlhago e e re dikologileng.
O ne a oketsa ka gore lesedi la maitirelo la bosigo ke mokgweetsi go wela kwa tlase ga mmudula.
Toropo ya Kapa e kopile baagi go nna karolo ya Bosetšhaba ya go tima dipone tsotlhe tse di sa tlhokegeng, ura e le nngwe fa gare ga 8h30 le 9h30 maitseboeng ano go tshwaya ura ya lefatshe lotlhe.
Rratoropo wa Cape Town, Dan Plato, a re gape ba thankgolola letsholo la go rotloetsa baagi go tsaya kgato kgatlhanong le phetogo ya tlelaemete.
Letsholo la “Let’s Act” le ikaeletse go fetola ditsibogo ya ntlha e.
Re sa ntse re le foo, setlhopha sa balweladiphetogo ba tsa tikologo ba dirisa nako ya bona ya mafelo a beke go phepafatsa boemelakepe jwa kwa Durban, jaaka segopotso sa ya ura ya lefatshe lotlhe.
Moithuti wa Yunibesiti ya KwaZulu-Natal, Ngaka Refilwe Mofokeng ke ena a  kgweetsang letsholo le la go phepafatsa, le le tla tlhomang mogopolo mo go seleng dipolasetiki tse di kgotlhelang mo teng ga, le mo tikologong ya boemelakepe.
Maaforikaborwa a a rotloediwa go tlhokomela tikologo ya bona le go tlosa dipolasetiki tse di kgotlhelang mme di dirisiwe sešwa, segolobogolo dipolasetiki tse di dirisiwang gangwe fela jaaka dibotlolo tsa dinotsididi.
Pego e e tlaleletsang ka Minoshni Pillay.
Marcelo Toledo go le gale o dira ditshwantsho tse di takilweng le dibenya ka go dirisa tshipi.
Jaanong motaki yo wa kwa Argentina, o dira ka dilo tse dintšhwa: Matlakala a dimaseke le mamao a a neng a dirisetswa leroborobo la COVID-19 go dira pontsho ya go sekaseka seabe se se botlhoko se mogare o nnileng le sona.
Toledo, yo o dirileng dibenya tsa mmino wa Evita kwa Broadway le tse dingwe tse di kgethegileng tse a di diretseng Barack Obama le Madonna, e ne e le mongwe wa batho ba ntlha kwa Argentina go tsenwa ke mogare wa COVID-19 mo ngwageng o o fetileng, e e robaditseng kwa bookelong ka ntlha ya pneumonia.
Maitemogelo a, a tlogetse letshwao mo botshelong jwa gagwe mme a mo fa le maatla a go  dira ditshwantsho tsa botaki, go tloga ka maseke wa dimetara di le  14 o o nang le folaga ya kwa Argentina o a neng a beile kwa Obelisk kwa Buenos Aires go dira temoso ka ga go abelana ka dithwe ka mmele ka nako ya leroborobo
Kwa pontshong ya gagwe, “The Museum of the After”, Toledo o kokoanya matlakala a didiriswa tsa Corona Virus a a rometsweng ke maokelo, dilaboratoriamo le batho fela.
A akaretsa meento ya kgale le dikarolo tsa kalafi, le dikgang tsa mo kuranteng ka ga leroborobo.
Ke itumeletse go kgona go fetola botlhoko go nna bontle mme pontsho e, ke sona tota seo, e bontsha sengwe le sengwe se se diragalang mo go rona jaaka setšhaba, Toledo, 45, o boleletse  Reuters kwa tirong ya gagwe ya go tlhabana botlhale kwa San Telmo, kwa kgaolong ya Buenos Aires.
Ditshwantsho tsa botaki, tse di tlaa tlhagisiwang go tloga ka Lwetse kwa lefelong la botlhe kwa toropong ya Buenos Aires, tsotlhe di tlaa be di dirilwe ka didiriswa tse di latlhilweng kgotsa matlakala a ke a romelelwang ke batho, bontsi jwa ona bo tsentswe mo ka fa gare ga dikgetsi tse di tswetsweng.
Ke la ntlha ke dira pontsho e mo go  yona ke ne ke sa tlhoke go reka dikarolo dipe. A bua jalo.
E tlaa be e tswaletswe kgotsa e tsentswe ka mo gare ga sejana gonne ga re a tshwanela go e lebala.
Ka jalo, kakanyo ke gore, dilo tsotlhe di ka bolokiwa mo tsamaong ya nako.
Mo pontshong e, go tlaa nna le sekepe sa nnete se se tlaa  kgabaganyang dinokana le go  dirasešwa ga ditlhaketlhake go dira temoso ka ga botlhokwa jwa go tlhokomela tikologo.
Pontsho e, e tlaa tlotla kgang ka ga sekepe se se neng se tsamaya mo metsing, mme sa sala se iphotlhere morago ga matlakadibe. Se ke tshwantshiso e ntle ya se se re diragalelang.
Leroborobo leno, ke matlakadibe a magolo mo lefatsheng, Toledo o buile jalo.
Jaaka ka maseke o mogolo o, o o neng wa dirwa gape kwa dinageng  tse di jaaka United States le Japan, motaki yo, o na le ditoro tsa go ntsifatsa pontsho e ntšhwa mo ditoropong tse dingwe mo lefatsheng lotlhe.
Kgopolo ya gagwe ya “The Museum of the After”, ka fa letlhakoreng le lengwe, ke go tlhokomela dikarolo go tswa mo lefatsheng ka bophara, mme gape le go kgona go e dira gape mo mafelong a mangwe, le go bona musiamo wa nnete o kwa go ona go ka tlogelwang tiro e gore e somarelelwe dikokomane tsa isago, a rialo.
Malapa a kwa Fora ne a ijesa monate ja go ja kase mo ngwageng o o fetileng, fa ba ne ba simolola go apaya kwa gae mme ba batla dijo tse ba ka ikgomotsang ka tsona ka nako ya kiletsometsao ka ntlha ya mogare wa corona o o digileng dikgwebo tsa diresetšhuranta
Tlhotlhwa ya theko ya kase e e neng e rekiwa ke bareki ba Mafora gore ba kgone go e dirisa kwa gae, e oketsegile ka diperesente di feta 8 ka 2020, fa go bapisiwa le diperesente di le 2 fela tsa mo ngwageng o o fetileng, go ya ka dipalopalo go tswa go Setheo sa temothuo, Franceagrimer le setlamo sa tshedimosetso e e tsetsepetseng, Kantar.
Seo e ne e le karolo ya tshuto ya theko ya dijo mo dinageng di le dintsi mo ngwageng o o fetileng fa leroborobo la COVID-19 le ne ne le simolola, le fa malapa a mantsi a ne a rekela dilo bontsing jaaka pasta le folouru, mme moragonyana ba tlwaela mekgwa ya go ja kwa gae, le go reka dilo tse di jaaka botoro.
Kwa France, mozzarella e itemogetse tlhatlogo e e kwa godimo thata magareng ga mefuta e mengwe ya kase, ka koketsego ya 21%, e latelwa ke 12% ya Raclette e e jewang thata ka nako ya mariga, e nyerolotswe ka ditapole le nama.
Mmogo le dithekiso tse di kwa godimo tsa metswako ya kase tse di dirisetswang go apaya, mabenkele a baitseanape a a jaaka Augustin Denous kwa Boulogne-Billancourt, ka fa ntle fela ga Paris, a begile theko e e kwa godimo go tswa go malapa a a leng ka fa tlase ga kiletsometsao, a a batlang dijo tsa manobonobo.
Ka tselanyana ya rona e nnye, re kgonne go thusa gore batho ba seke ba tlhoafala thata.
Go nnile le nako e e monate kwa tafoleng ya dijo tsa maitseboa, ka beine e e monate, borotho jo bo monate le kase e e monate.
Ke dingwe tsa dilo tse di monate tse re santseng re kgona go di fitlhelela. Mongwe wa bareki ba kwa Denous, Nicolas, o buile jalo kwa lebenkeleng.
Le fa go le jalo, kase e dirile botoka thata go feta ditlamelo tse di jaaka šhampeine  kgotsa tlhapi tse di ikaegileng ka ditiragalo le kgwebo ya diresetšhuranta.
Barati ba kase le bona, ba bona tšhono ya go sireletsa dikase tse di tumileng thata tsa kwa France.
Go tota go na le phisegelo ka ga bolemirui mme re tshwanetse go netefatsa gore e bonwa mo go gorogeng ga badiri ba bašwa, go bua Veronique, Richez-Lerouge, moporesitente wa mokgatlho wa selegae wa dikase kwa France le mosilodi wa “Cheese day” e e diragalang ngwaga le ngwaga, e e tlaa tshwarwang ka Lamatlhatso.
Germany e thibetse dikaro tse di sa tlhokegeng  tsa bana ba ba belegweng ba na le bong jwa bonna le  jwa bosadi, se se raya gore ga go a tlhapa gore a ke monna kgotsa ke mosadi, mme basekaseki ba tsibositse ka Labotlhano gore Molao o mošwa o ka nna wa beelwa  kwa thoko ke dingaka le batsadi.
Badiramolao kwa palamenteng ya Bundestag ba tsenetse ditlhopho ka Labone go kopana le dinaga di le mmalwa tsa kwa Europe, go  iletsa dikaro tse di dirwang  go netefatsa gore ngwana o latela ditumelo tsa setso tsa bonna le bosadi.
Go tloga jaanong, Kgotlatshekelo ke yona e tlaa tsayang tshwetso ya dikaro tseo mo baneng ba ba nang le dipharologano tsa bong, Lereo la bongaka le gantsi le dirisiwang fa buiwa ka batho ba ba nang le dithwe tsa bonna le tsa bosadi..
Palo e ka nna 1.7% ya bana ba belegwa ba na le dithwe tsa bonna le tsa bosadi go ya ka United Nations, ka palo e nnye e e dirwang dikaro go tlisa ponagalo le tiriso ya dirwe tsa bona mo seemong se se tlwaeleging sa banna kgotsa sa basadi.
Dipatlisiso di tshitshinya gore dikaro tse di sa tlhokegeng, tse di dirwang kwa ntle ga tumalano le bana, di ka baka tshenyo mo tlhaloganyong moragonyana mo botshelong, mme balweladitshwanelo tsa batho ba ba bonweng ka dirwe tsa bonna le tsa bosadi ba amogetse thibelo e kwa Germany.
Re itumetse thata gore kwa bofelong, go na le molao ka ga seno, mme fela thibelo e, e na le diphatlha mme e tlogela dipotso di le dintsi di sena dikarabo, Charlotte Wunn, tlhogo ya setlhopha sa ditshwanelo tsa batho ba ba bonweng ba na le dirwe tsa bonna le tsa bosadi, Intergeschlechtliche Menschen, o boleletse setheo sa Thomson Reuters.
Batsadi le dingaka ba ka kgona go ya ka Molao o mošwa, mme ba  tswela pele ka karo ka go tila tlhatlhobo ya bong, le peomolao ga e a tlhomamisa dikwatlhao, go bua Wunn le ba bangwe.
Thibelo e e ka ranolwa ka ditsela tse dintsi mme gape go bonolo go e ikgatolosa, go bua modiramolao wa Free Democratic Party, Jens Brandenburg.
Go ya ka patlisiso ya kwa Yunibesiti ya Bochum, bana ba le 1,871, ba ba ka fa tlase ga dingwaga di le 10, ba dirilwe karo ya bong fa gare ga 2005 le 2016 kwa Germany, e mmogo le Malta le Portugal ba thibelang dikaro tsa mofuta o.
Palamente ya kwa Spain e tshwaragane le dipuisano ka ntlha  e e tshwanang le e ya kwa Germany, e Olaf Hiort, Moporofesara kwa Yunibesiting ya kwa bookelong jwa Luebeck o rileng o solofela fa di ka fedisa dikaro tseo.
O tlhagisitse gore le fa go na le thibelo, ga go na kotlo.
E setse e le ngwaga fa e sale Aforikaborwa e tsena ka fa tlase ga molao wa kiletsometsamao.
Dilo di le dintsi di diragetse go tloga ka nako eo, fela ga e se tsotlhe tse di hutsang le tse di tlisang boitlhobogo jaaka ba bangwe ba ne ba amogela dimpho tse di botlhokwa tsa letsatsi.
Leane. Chirwa o belege ngwana wa mosimane, Jordan ka letsatsi leo.
A re ga a ka a nagana gore lefatshe le tla tswelela pele jang morago ga botsalo jwa ngwana wa gagwe.
Lesea Jordan ke mongwe ba bana ba ba tlhophilwe, ba ba belegweng ka letsatsi le Moporesidente Cyril Rampahosa o neng a dira kitsiso ya gore naga ya rona e tlile go nna ka fa tlase ga molao wa kiletsometsamao go thibela mogare wa corona.
Mme wa gagwe wa dingwaga di le 38, Leane Chirwa yo o tswang kwa Cosmo City a re dipelaelo le tlhobaelo di ne di le dintsi thata mo go ena ka ntlha ya fa a ne a imile mme a le gaufi le go belega ka nako eo.
Morago ga dikgwedi tse somepedi, ke mme yo o motlotlo, yo o godisang ngwana wa mosimane yo o itekanetseng yo o itsegeng jaaka Jojo.
O akgola badiri ba seporofešenale ba tsa pholo ka go mo thusa go fenya letshogo.
Chirwa a re, kwa ntle ga maitemogelo a a boima, o itumetse thata gonne mosimane wa gagwe o go tlisa monyebo mo lelapeng.
O boetse tirong fela kwa bokhutlong jwa kgwedi ya Ferikgong 2021.
Le fa go na le ketsaetsego ka botshelo jo bo sa tlwaelegang jo, o solofela gore mogare o o tla nyelela mo nakong e e sa fediseng pelo.
Fa Chirwa le lefatshe lotlhe ba bua ka botshelo jo bo sa tlwaelegang, mo go lesea, Jordan, jo, ke jona fela botshelo jo a bo itseng.
Jaaka rona re batla go boela kwa botshelong jo re bo tlwaetseng, mo go Jojo e tlaa be e le sengwe se se sa tlwaelegang ka ntlha ya fa a sa itse sepe kwa ntle ga se.
Ngwaga o le mongwe fa e sale Afrorika e tsena ka fa tlase ga molao wa kiletsometsamao.
Bosigogare jwa di 26 tsa Mopitlwe e tla be e le ngwanga o le mongwe fa e sale Aforikaborwa e le ka fa tlase ga molao wa kiletsometsamao.
Ba dikgang tsa SABC ba lebelela kwa morago go leba dikgang tsa COVID-19 tse di tlogetseng Maaforikaborwa a tshogile e bile a tenegile go tloga ka motsi o Moporesidente Cyril Ramaphosa o neng a dira kitsiso ya ntlha e e  neng e tshwanetse go nna matsatsi a le 21 fela a kiletsometsamao ka 23 Mopitlwe 2020.
Tsotlhe di simolotse fa kgetse ya ntlha ya COVID-19 mo Aforikaborwa e ne e lemogwa kwa KwaZulu-Natal.
Monna wa dingwaga yo o neng a etetse kwa Italy ka malatsing a boikhutso le setlhopha sa batho ba le 10, ba dirile diteko mme tsa kaya fa ba na le mogare.
Fa e sale ka nako eo, Maaforikaborwa a feta dimilione di le 1.5 ba tshwaeditswe ke mogare mme go na le dintsho di le 50 000 tse di tlhomamisitsweng.
Fa tlase ke mengwe ya melawana e e galefisitseng batho le ditiragalo tse di gakgamatsang.
Thibelo ya dithekiso tsa nnotagi le disekerete.
Mo go se se neng se tlhalosiwa jaaka nngwe ya melawana ya kiletsometsao e e gagametseng thata, Aforikaborwa e ne ya thibela thekiso ya nnotagi le dikumo tsa motsoko, e re di tlaa tsenya boitekanelo jwa baagi mo kotsing.
Baagi ba ne ba lebana le thibelo ya thekiso ya disekerete ya dikgwedi di le tlhano, le dithibelo di le tharo tsa thekiso ya nnotagi go tloga ka tshimologo ya leroborobo ka kgwedi ya Mopitlwe, ya bofelo e tswentswe tirisong ka di 28 Sedimonthole.
Se se tsositse kgalefo mo bathong mme  dithekiso tse di seng ka fa molaong di tsa simolola go dira madi a mantsi, ba ne ba bona dipoelo tse fetang tsa kwa marekelong gabedi.
Ka jalo, ga  go makatse gore dipatlisiso tse dingwe tse di kwa godimo mo Aforikaborwa ka 2020 di akaretsa dipatlisisio tse di tshwanang le go dira bojalwa ka peinapole.
Le gale, seno se itshupile se le kotsi mo go ba bangwe ba tlhokafetseng morago ga go nwa bojalwa jo bo itiretsweng kwa gae kgotsa ba ne ba itlhaganedisetswa kwa bookelong ka ntlha ya tšhefi.
Jaanong ke na le rekoto ya bosenyi ya go tshwarwa ka sekerete se le sengwe, fela ANC yona e kgonne go falola ka dibione di le 500, ka jalo a ANC e ka tshwara ANC?
Ka nako ya kiletsometsamao e e gagametseng, bomme ba iphitlhetse ba tsielegile morago ga gore ba palelwe ke go rekela bana ba bona diaparo ka ntlha ya kiletsometsao naga ka bophara.
Mabenkele a ne a buletswe theko ya dijo le melemo fela.
Setheo sa Boeteledipele sa Tebeila, setheo sa ditshwanelo tsa botho sa Aforika le Molaotheo ba di be tsa tsenya kopo e e potlakileng kwa kgotlatshekelo ya Molaotheo, go bontsha fa di le kgatlhanong le go tswalwa ga mabenkele a a rekisang dithoto tsa bana.
Morago ga gore moporesidente Ramaphosa a atolose melawana ya kiletsometsamao ka dibeke di le pedi, puso e ne ya tlhabolola melawana ya kiletsometsamao go letla diaparo mo mabenkeleng a a go rekisa diaparo tsa lesea le ditlhokwa tse dingwe.
Molao o mongwe wa COVID-19 o o neng o sa tlwaelesegang e ne e le gore mabenkele a Aforikaborwa a letleletswe go rekisa fela ditlhako tse di tswalegileng kwa pele le dihempe tsa matsogo a makhutshwane fa di etleediwa  kgotsa di aparwa ka ga tlase ga dibaki kgotsa dijeresi.
Ka jalo, ke thibetswe go reka diaparo tse dingwe tsa masea.
Re leboga Modimo gonne re kgona go reka ka kgolagano ya mafaratlhatlha.
Morago ga go romelwa ke Moporesidente Ramaphosa go pateletsa kobamelo ya melao ya kiletsometsamao ya bosetšhaba, go begilwe setlhogo se se dirilweng ke mangwe a maloko a SAPS le SANDF.
Collins Khosa, monna wa dingwaga di le 40 go tswa kwa motsesetoropong wa Alexandra, kwa Bokone jwa Johannesburg, tlhokafetseng morago ga dipego tsa gore o iteilwe ke masole.
Bobegakgang jwa loago le jona bo bontshitse maloko a SANDF a pateletsa ditokololo tsa setšhaba go ikatisa, ba betsa bangwe ba baagi ba bangwe ba le go ba tseela dikorosari  tsabona.
Se sebakile dilelo mo setšhabeng.
Baagi ba ne ba rotloediwa go bega dikgetse tsa bosetlhogo go babatlisisi ba tsa sepodise ba ba ikemetseng (IPID).
#BotsaCele# Goreng o itshwere jaaka e kete o moporesitente wa naga?
Ka kgwedi ya Phukwi 2020 ditatofatso tsa bobodu jwa thendara ya ditlamelo tsa sebele tsa Tshireletso (PPE) ya dimilione tsa diranta di ne tsa tlhagelela go tswa mo dikarolong tse di farologaneng tsa naga.
Mmueledi wa boporesidente Khusela Diko, MEC wa Gauteng wa tsa boitekanelo Ngaka Bandile Masuku le mosadi wa gagwe Loyiso, ba ile ba tsaya matsatsi a boikhutso fa go simolola ditatofatso tsa go tlhoka boikanyego tse di amanang le thendara ya dimilione di le R125 ya PPE.
Thendara e ne e abetswe Royal Bhaca Projects, setlamo se se tshwereng ke monna wa ga Diko yo ga jaana a tlhokafetseng.
Ka Moranang 2020, puso e abelane ka diphuthelwana tsa dijo go batlhoki ba ba neng ba amilwe thata ke melao ya kiletsometsamao.
Seno se ne sa senngwa ke ditatofatso tsa bobodu fa makhanselara mangwe a ne a latofadiwa ka go fitlha dikorosari gore di dirisiwe ke bona le ba malapa a bona, kgotsa ba di abela maloko a lekoko la bona la sepolotiki.
Tse dingwe di ne tsa rekisetswa mabenkele a a tshwerweng ke batswantle.
Kwa Tshwane, mokgatlho wa Aforikaborwa wa bosetšhaba wa baagi (SANCO ) o butse kgetse ya bobodu kgatlhanong le batlhankedi ba bangwe, ya go abelana ka diphuthelwana go ya ka gore mang o rata mang.
Re tla mekamekana le batho ba ba amegang ka tsela e e makgwakgwa. Cyril Ramaphosa.
Kaga bobodu jwa PPE (03 Phatwe 2020).
Re tla mekamekana le batho ba ba amegang ka tsela e e makgwakgwa.
EFF e Kgalema bobodu jwa diphelwana tsa dijo tsa COVID-19 jo bo dirwang ke ANC.
Bontsi ba Maaforikaborwa bo bontshitse letshogo ka tlhatlogo e e kwa godimo ya tirisodikgoka e e ikaegileng ka bong ka nako ya kiletsometsao.
Senthara ya tshegetso ya basadi ya Masimanyane e rile go nnile le tlhatlogo ya dikgetse tsa petelelo, tlhakanelodikobo le petelelo ya mo lenyalong.
E dumela gore tirisodikgoka e, e ka golagangwa le tlhobaelo ya go nna mo mafelong a a pitlaganeng, le thibelo ya motsamao.
Sepodisi sa re se amogetse bonnye jwa megala e le 2 300 ya go kopa thuso e e amanang le tirisodikgoka ya bong mo bekeng ya ntlha ya matsatsi a bosetšhaba a kiletsometsamao.
Mosadi a le mongwe o bolawa mo diureng di le 3 mo Aforikaborwa.
Palo ya dipolao e oketsegile ka nako ya kiletsometsao
Tona ya Sepodisi, Bheki Cele, a re go na le kgolagano magareng ga tiriso e e botlhaswa ya nnotagi le tlhagogo ya bosenyi, go akaretsa tiridikgoka e e ikaegile ka bong.
Cele o dumela gore go nna teng ga bojalwa le gona go na le seabe mo go sa obameleng melawana ya kiletsometsao ga batho.
Bana ba Aforikaborwa ba re kiletsometsamao ka ntlha ya COVID-19 e ba tlogetse ba utlwile botlhoko, ba jelwe ke bodutu mme ba batla go boela kwa mokgweng o botshelo bo neng bo le ka teng pele ga leroborobo.
Ka bosigogare jwa Labone, e tlaa be e le ngwaga fa e sale naga ya rona e ne tsena ka fa tlase ga melawana ya kiletsometsao.
Bana ba re melawana ya kiletsometsao e ba tseetse dilo di le dintsi tse ba di ratang thata, jaaka go kopana le ditsala kwa sekolong le go etela mabala a go tshameka.
Go feta dilo tse tsotlhe, batlhoile go apara dimaseke.
E setse e le nako e telele mogare o o le teng, mme o tshwanetse go apara dimaseke ka ntlha ya gore mogare o o tlaa go tsena o mme o tlaa simolola go lwala.
Ga ke rate go apara dimaseke ka gonne o ka se kgone go hema sentle.
Ke tlhologeletswe go atla ditsala tsa me, ga bua mongwe wa bana.
Yo mongwe a tlaleletsa: Ngwaga o o fetileng e ne e se ngwaga o ke o ratang thata ka ntlha ya mogare, batho ba ne ba tlhokafala mme re ne re tshwanetse go nna ka mo matlong.
Ke e tlhoile gonne ga e ntetle go tsamaya mme e ntetla gore ke dule.
Ke batla go ba atla mme ke batla go nna le batho.
Ke rata go raya moporesitente ke re, a seke a gagamatsa melawana ya kiletsometsamao ka ntlha ya gore re tlhoka go ya kwa sekolong.
Ga jaana, naga e e ka fa tlase ga logato lwa ntlha lwa kiletsometsao, le le nang le melawana e e sa gagamalang thata.
Legale, go apara dimaseke, go katogana le go dirisa sebolayamegare/go tlhapa matsogo nako le nako e santse e le patelesego.
Go fitlha ga jaana, Aforikaborwa e na le dikgetse tse di fetang dimilione di le 52 000, mo gare ga matshwenyego a ditshwaetsego tsa lekhubu la boraro tse di tlaa simololang mo nakong e e sa fediseng pelo.
Setheo sa Bosetšhaba sa bolwetse jo bo tshelanwang (NICD) se tsibositse mo malobeng  gore dikokoano le ditiragalo tsa loago ka nako ya Pasekeka di ka tsosa lekhubu la boraro.
Baagi ba rotloeditswe go tsaya dikgato tse di tlhokegang tsa boitekanelo tsa go itlhokomela kgatlhanong le COVID-19 ka nako ya Paseka go thibela tlhagogo e e ntšhwa.
Pholisi e e thibelang tiriso ya Zoom kwa moletlong wa di Oscar wa ngwaga o, e opisa batho ba ba tlhophilweng ba le bantsi, ba ba nnang kwa ntle ga United Stated ditlhogo, le ba ba sa ntseng ba le ka fa tlase ga melawana ya thibelo ya leroborobo, go ya ka baphasalatsi ba kwa Hollywood.
Variety & Deadline ya kwa Hollywood e begile ka Laboraro gore baphasalatsi le bakhuduthamaga ba ba rileng ba ngongoregile go Akatemi ya difilimi ka ga dithulaganyo, ditshenyegelo le dintlha tsa ikgapelothoko tse di tlhagisitsweng ke tshwetso ya go thibela batlhophiwa go tsaya karolo mo moletlong le fa ba le kgakala.
Akatemi ya Motion Picture Arts & Sciences, e e rulaganyang moletlo, ga e a araba kopo ya ditshwaelo mo dipegong.
Ka ntlha ya leroborobo la mogare wa corona, moletlo wa di 25 tsa Moranang, wa go neela ka sekgele se segolo sa tlotla mo intasetering ya filimi, o tlaa tshwarwelwa kwa Union Station kwa toropong ya kwa Los Angeles le kwa legaeng le le tlwaeleging la dikgele tsa Akatemi kwa bobogelong jwa Dolby kwa Hollywood.
Bantshakuno ba buile mo bekeng e e fetileng gore ga go kitla go nna le tsela ya go bogela lenaneo le ka Zoom mme ba rotloeditse batlhophiwa go nna teng ka namana.
Bonnye, batlhophiwa ba le robongwe, go akaretsa mokaedi wa “Young Woman”, Emerald Fennell le naledi Carey Mulligan, ba nna kwa Britain.
England mo bekeng e e tlang e solofetswe go thibela maeto a kwa dinageng di sele a a seng botlhokwa go fitlhela fa kgwedi ya Motsheganong e le mo magareng.
Baemedi ba difilimi di le tlhano tsa boditšhabatšhaba tse di rometsweng ke Denmark, Hong Kong, Romania, Tunisia le Bosnia ba ka iphitlhela ba na le mathata a go fitlha kwa Los Angeles, go buile Variety & Deadline.
Bangwe ba batlhophiwa ba le 200 ba tlaa bo ba dira mo tlhagisong e e tlhokang gore ba katoge batho kgotsa ba dule ba itlhaotse mmogo le badira difilimi. Diphasalatso di kaile jalo.
Baeng ba ba etelang kwa California ba solofetswe go ikgapela kwa thoko malatsi a le 10.
Batho ba ba tsayang maeto a kwa ntle ga United States le bona ba solofetswe go latela melao e e farologaneng ya go ikgapela kwa thoko.
Variety e rile, kopano ya mo bekeng e, ya go bua ka merero e e magareng ga Akatemi, bakhuduthamaga ba setudio sa difilimi le baphasalatsi e phimotswe.
Mananeo a mangwe a dikabelo a tsene mo legatong la dikokoano tsa namana tsa difitlholo tsa Gala le tsa mo seraleng ka go dirisa ditiragalo tse di rekotilweng pele ga nako, kgotsa dikopano tsa mo mafaratlhatlheng, kgotsa kopano ya dintlha tse pedi tse, ka palo e nnye ya dikopano tsa namana.
Fela palo ya babogedi ba thelebišhene e ile kwa tlase, fa meletlo ya dikgele ya Golden Globes  le di Grammy e ntse e ngoka palo e nnye mo dingwagasomeng tse dintsi.
Sebini sa mmino wa Jazz Harry Connick Jr. o bontsha letlhakore la alebamo ya gagwe e ntšhwa, “Alone With My Faith”.
Connick Jr. o  dirile alebamo e  kwa setudiong sa gagwe sa kwa gae ka nako ya leroborobo, a tshameka mefuta yotlhe ya diletswa, a rekota mantswe a a opelang kwa lemoragong, a dira gape le boenjenere.
Seopedi se sa re tsamaiso e, e dirile jaaka kalafi ka dinako tse di neng di sa tlhomama.
E ke nako e ka yona mmino o neng o nthusa go kgotlhelela mo nakong eo, mme seo ga se a tlwaelega, a rialo.
Motho yo o tlholegileng kwa New Orleans yo, o tlhalositse porojeke ya dipina di le 13 jaaka motswako wa dipina tsa sekeresete le tsa sedumedi tse di diretsweng go thusa ba ba tlhokang thuso ya go fitlhelela tumelo ya bona go ba goga mo ngwaga o o fetileng.
Connick a re alebamo e e golotsweng mo tshimologong ya kgwedi e, e botlhokwa go lebelela gore batho ba le bantsi ba ne ba tshela jang ka nako ya go ikgapela kwa thoko.
Se ke tebo e e nepagetseng ya se nna, mme ke akanya gore le bontsi jwa batho ba bangwe ba ba ka e reetsang, ba itemogelang sona, se ba setseng ba itemogetse sona, o buile jalo.
Facebook Inc e rile ka Laboraro, e thibetse setlhopha sa batho ba ba tsenang mo dikhomputareng tsa batho kwa China, ba ba dirisitseng polatefomo e go tlhasela ma Uighur a a nnang kwa dinageng tsa kwa ntle ba ba nang le kgolagano le serweboleta sa thibotshenyo se se ka tshwaetsang  didirisiwa tsa bona mme sa letla gore ba kgone ba lebelela.
Setlamo sa media wa botsalano sa re batho ba ba tsenang mo dikhomputareng tsa batho, ba ba  itsegeng jaaka Earth Empusa kgotsa Evil Eye mo madirelong a pabalesego, ba tlhasetse balweladiphetogo le babegakgang ba e neng e le  diUighur, setlhopha se segolo sa morafe wa mamoseleme, se se neng se lebane le dipogiso kwa China.
Facebook e rile go ne go na le batho ba ba tlhasetsweng ba palo ya bona e leng kwa tlase ga 500, ba ba tswang kwa kgaolong ya Xinjiang mme ba ne ba tshela kwa moseja, kwa dinageng tse di akaretsang Turkey, Kazakhstan, United States, Syria, Australia le Canada.
E rile bontsi jwa tiro ya batho ba ba tsenang mo dikhomputareng tsa batho e diragetse kwa ntle ga Facebook le gore ba dirisitse webosaete go neelana ka tsela ya go tsena mo diwebosaeteng tse di sa siamang, gona le gore ba abelane ka serwebololeta sa thibotshenyo ka tlhamalalo mo polatefomong.
Tiragalo eno e ne e na le letshwao la tiro e e nang le diridiswa tse di rulagantsweng sentle le tiriso e e tswelelang, fa ba ntse ba akabatsa yo o nang le seabe mo go yona, babatlasisi ba polokesego ya mafaratlhatlha ba Facebook ba buile jalo mo bolokhong.
Facebook ya re setlhopha sa batho ba ba tsenang mo dikhomputareng tsa batho se dirisitse diakhaonto tsa Facebook tsa mokokotelo go dira jaaka e kete ke babegadikgang, baithuti, balwela ditshwanelo tsa batho kgotsa ditokololo tsa baagi ba Uighur go aga boikanyego le bona mme morago ba ba tsietse gore ba tobetse di linke tse di tlaa tsenyang dirweboletsa tsa go tlhola mo didirisweng tsa bona.
E rile, batho ba ba tsenang mo dikhomputareng tsa batho ba aga diwebosaete tse di sa siamang ka go dirisa diwebosaete tse di batlileng di tshwana le tse di itsegeng thata tsa dikgang tsa, Uighur, le Turkey mme gape ba senya diwebosaete tse di mo molaong tse di etelwang ke batho ba ba ikaeletseng go ba tlhasela.
Facebook e fitlhetse gape diwebosaete tse di tlhamilweng go ya ka setlhopha sa go etsisa mabenkele a diapp a Android, a a nang le di app tsa Uighur tse di tshwanang le app ya thapelo le app ya thanodi, e e nang le serweboleta sa thibotshenyo.
Facebook ya re patlisiso ya yona e fitlhetse gore, ditlamo tse pedi tsa kwa China, Beijing Best United Technology Co Ltd (Best Lh ) le Dalian 9Rush Technology Co Ltd (9rush) di tlhamile sediriswa sa Android se se rometsweng ke setlhopha.
Embasi ya Machaena ya kwa Washington ga e a busa molaetsa o o neng o batla tshwaelo ka ga pegelo ya Facebook ka bonako..
Beijing e ganana le ditatofatso tsa botlhodi jwa tirisointhanete.
Reuters ga e a kgona go bona tshedimosetso ya go ikgolaganya le Dalian 9Rush Technology Co Ltd.
Monna yo o arabileng nomoro ya mogala e e kwadilweng gore ke ya Beijing Best United Technology Co Ltd, o ba beetse mogala fa fatshe.
Dipuso tsa kwa Bophirima di batla gore Beijing e tseye maikarabelo a go golega bontsi jwa mamoselemo a Uighurs kwa bokone Bophirima kwa China, kwa United States e reng China e tlhola polao ya mogoso.
China e ganetsa ditatofatso tsotlhe tsa tshotlako mme ya re dikampa tsa bona di tlamela ka katiso ya diatla mme di a tlhokega go lwantsha botlhokakaelo.
Kopano ya boditšhaba e phopholetsa gore batho ba ka nna milione e le 1, segolobogolo Uighur, ba setse ba tlhatlhetswe kwa dikampeng tsa kwa Xinjiang.
Facebook  e rile e tlositse diakhaonto tsa ditlhopha, tse nomoro ya tsona e leng kwa tlase ga 100, mme e thibetse go abelana ka diwebosaete tse di sa siamang, gape e ne e itsise batho ba e dumelang gore ba ikaeletswe go tlhaselwa.
MaAforikaborwa ba bantsho ba ne ba dumela go ntsha ditshwanelo tsa bona setlhabelo  go thibela kanamo ya mogare wa corona, go na le  basweu.
Se ke ke go ya ka khansele ya Disaense tsa Setho le Patlisiso (Council (HSRC) mo patlisisong e e dirilweng ka nako ya kiletsometsamo ka 2020.
HSRC e golotse diphitlhelelo tsa dipatlisiso tse setlhogo sa yona e reng: Ke mang yo o ratang go ntsha ditshwanelo tsa gagwe tsa botho setlhabelo mo bokaong jwa COVID, mo bobinareng kwa Pretoria.
Diphitlhelelo tse di tla nako e naga e tshwayang ngwaga fa e sale go tsenngwa tirisong melawana ya kiletsometsamao  go thibela go anama ga COVID-19.
Kokoano ya bosetšhaba e tlhoma mogopolo mo ditseleng tse ka tsona COVID-19 e amileng ditshwanelo tsa Maaforikaborwa.
Patlisiso e e ne e dirwa ka dikgato di le tharo: Moranang go fitlha ka Motsheganong; Phatwe le Diphalane; le Sedimonthole 2020 go fitlha ka Ferikgong 2021.
Khuduthamaga ya lephata la dipatlisiso kwa HSRC Moporofesara Narnia Bohler-Muller a re, 78% ya Maaforikaborwa ba ne ba batla go ntsha ditshwanelo tsa bona tsa botho setlhabelo go thibela go anama ga mogare.
Ka jalo, 78% mo legatong la boraro.
Ka jalo, go ne go sena pharologano e kalo mo magatong fa go tliwa mo potsong e e reng: a o dumela go ntsha ditshwanelo tsa gago setlhabelo.
Mme fa re e kgaoganya ka gore: ke ditshwanelo dife tse o batlang go dintsha setlhabelo, dipoelo di ne di farologana go le gonnye.
Palo ya batho
Mop Bohler-Muller a re go ya ka palo ya batho, go fitlhetswe gore bantsho ba Aforikaborwa ba ne ba dumela go ntsha ditshwanelo tsa bona setlhabelo go thibela go anama ga mogare fa go bapisiwa le basweu.
Bontsi jwa batho ba ba neng ba ikemiseditse go ntsha ditshwanelo tsa bona setlhabelo e ne e le bantsho ba Aforikaborwa ka 81%.
Palo ya batho mo Aforikaborwa e e neng e sa ikemisetsa go ntsha ditshwanelo tsa bona setlhabelo e ne e le basweu ba Aforikaborwa ka 58%.
Motlhankedimogolo wa Khomišene ya Ditshwanelo tsa Botho ya Aforikaborwa, Mmueledi Tseliso Thipanyane a re, Khomišene e bone tlhatlogo ya palo ya dingongorego tsa dikgatako tsa ditshwanelo tsa botho ka nako ya kiletso metsamao.
Ee, palo ya dingongorego e ne ya oketsega ka ntlha ya mofuta wa bolwetse o COVID-19 e leng ona, jaanong re lekanyetsa ditshwanelo tsa botho.
Sengwe gape se se re tshwenyang, se re se lebeletseng ka fa tlase ga ditlolomolao tse di nnye; ke eng se se ka diragalang go batho ba ba nang le rekoto ya bosenyi ka ntlha ya go se apare maseke, a o tlile go nna le pholisi e e tla reng kwa morago ga nako e e beilweng, direkoto tseo di tloswe?.
Molweladiphetogo wa ditshwanelo tsa Botho le bosiamisi jwa loago, Mark Heywood a re tlotlo ya, le go rotloetsa ditshwanelo tsa botho go tlaa tokafatsa tsibogo ya naga ya COVID-19.
Ka jalo go na le letlhakore le le siameng le le tshwanetseng go tlhaloganngwa botoka.
Go na le maikarabelo a a siameng a puso fa go tliwa mo ditshwanelong tsa ikonomi le loago batho tse poelo morago ya tsona e dirang gore batho ba iphitlhele ba tsenwa ke COVID-19 botlhofo, go phasalatsa COVID-19 le go tlhokafala ka ntlha ya COVID-19.
HSRC le Khomišene ya Ditshwanelo tsa botho, ya re, le fa go na le batsayakarolo ba ba botlhokwa mo patlisisong le tshireletso ya ditshwanelo tsa botho, khansele ya bosetšhaba ya mogare wa corona, e modulasetulo wa yona e leng moporesitente Cyril Ramaphosa, ga e ise e ba laletse go neelana ka tshwaelo ka ga tsela ya go samagana le COVID-19.
Tshwanelo ya go ya kwa mafelong a kobamelo, ke tshwanelo e Maaforikaborwa a le mantsi a neng a ikemiseditse go e ntsha setlhabelo.
George Segal, modiragatsi yo o neng a tlhophilwe kwa di Oscar, yo o neng a bakisana le Richard Burton mo  Who’s Afraid of Virginia Woolf, romanced Glenda Jackson in A Touch of Class and won laughs in the TV sitcom The Goldbergs a tlhokafetse ka dingwaga di le 87, mosadi wa gagwe Sonia o buile jalo ka Labobedi.
Lelapa le utlwile botlhoko go bega gore mo mosong ono, George Segal o ne a tlhokafala ka ntlha ya marara a karo ya go fokotsa boima jwa mmele, Sonia Segal o rile jalo mo polelong le ba mafelo a boitapoloso Variety le Deadline Holywood.
A ratega e bile a tletse metlae, Segal o ne a ntsha ga tshwene mo tiragatsong ya terama le terama ya ditshego mme o ne a le  lerato le le ntsi thata la banjo.
O diragaditse kwa holong ya Carnegie ka 1981 le setlhopha sa gagwe sa mmino wa Jazz, Beverly Hills Unlisted.
Tiro ya ga Segal ya bodiragatsi e simolotse kwa seraleng sa kwa New York nako le mo thelebišene mo tshimologong ya dingwaga tsa bo 1960.
O ne a tsena ka bonako mo go tsa difilimi, a tshameka jaaka modiragatsi mo terameng ya Ship of Fools le lenweenwee le le setlhogo la kwa Amerika, kwa kampeng ya ntwa ya Lefatshe ya bobedi mo King Rat ka 1965.
Morago ga dingwaga tse pedi o amogetse tlhopho ya dikabelo tsa Akatemi jaaka modirigatsi yo o tshegetsang yo o gaisang mo terameng ya lenyalo “Who’s afraid of Virginia woolf”? le Burton le Elizabeth Taylor.
Fa bana ba ba itumetseng le banna ba palama diboto tsa bona tsa go thuma tse di budulwang, ba tshamekela mo makhubung a metsi kwa lewatleng, mopalami a le mongwe o dutse kwa thoko mme o lebeleletse, podi e tshweu
Mothumi wa kwa California Dana McGregor, kgale e le motho yo o ratang go thuma mo makhubu a lewatle, fela o fitlheletse pitso ya gagwe ya nnete fa ne a tsamaile le podi ya gagwe go ya go thuma kwa lewatleng ka letsatsi lengwe.
Ke tsere podi e le nngwe go tlosa botlhole jwa setlhare sa ouku mo jarateng ya me.
Ke tsere tshwetso ya go e isa kwa lewatleng  go ya go thuma ka letsatsi la me la matsalo.
Mme ke ne ka feleletsa ke thuma le dipodi, go gakologelwa McGregor ka ga letsatsi le leeto la gagwe la go thuma mo makhubung le dipodi le simolotseng ka lona, dingwaga tse di lesome tse di fetileng.
McGregor wa dingwaga di le 42, jaanong o ruta bana go thuma go tswa kwa lewatleng la Pismo, kwa bokone jwa SANTA Barbara, ka go dirisa dipodi tsa gagwe, Pismo le Grover go ba thusa go kgona go fenya letshogo ya metsi.
Fa e le lekgetlho la ntlha, go a tshosa mme fa o tswelela go e dira nako le nako, e monate, go bua Mileah Robbins wa dingwaga di le 10, e le gona a tswang mo lekhubung la metsi le Pismo wa dingwaga di le robedi.
Go lebega e kete dipodi le tsona di a e rata, ke lebile ka mokgwa o  Pismo a iketlileng ka teng fa a tsena mo makhubung a metsi.
Go na le kgololosego mo go thumeng mo makhubung e o sekakeng wa e bona gongwe le gongwe fela, go bua McGregor, a atla dipodi tsa gagwe fa di eme mo tselaneng,, di ngoka bana le bafeti ka tsela.
O thuma mo makhubung a Modimo a re tlisetsang ona, a a tlisang pholo, boitumelo, kgololosego le kagiso mo matshelong a rona ka jalo, ke batla gore mongwe le mongwe a itemogele seo.
Ntwa ya ga Cuito Cuanavale  tlhagotse tsela ya kgololesego ya Borwa jwa Aforika.
Seno ke go ya ka Tona ya Botsweretshi, metshameko le setso, Nathi Mthethwa.
Mthethwa ne a bua kwa segopotsong sa ntwa kwa Freedom Park kwa Pretoria ka Labobedi.
Ntwa e, e itlhaganedisitse kgololosego ya Namibia, Aforikaborwa le kgaolo ya SADC.
Ntwa ya Cuito Cuanavale e ne e lwanwa mo dintshing tsa noka ya  Lomba kwa Cuito Cuanavale, kwa borwa botlhaba jwa  Angola.
E ne akaretsa setlhopha sa marabele sa ga moswi Jonas Savimbi  UNITA, ba thusiwa ke sesole sa Aforikaborwa kgatlhanong le Sesole sa kwa Angola (FAPLA), se se neng se thusiwa ke Cuba, Soviet Union le go le gonnye, botlhaba jwa Jeremane.
Eduardo Kondua, yo o emetseng  moambasadara wa Angolo kwa Aforikaborwa re ditlamorago tsa ntwa ya Cuito Cuanavale di ne di le botlhokwa mo kgaolong ya SADC.
Tota dipholo tsa letsholo la Cuito Cuanavale di ne di le botlhokwa thata mo go tlhotlheletseng baeteledipele ba lekoko la bosetšhaba la Aforikaborwa go tswa mo go yona ba ise ba latlhegelwe.
Ba ne ba dira jalo morago ga go buisana le puso ya kwa Angola, Soviet Union, Cuba, Britain le Unites States, go tlisa thulaganyo ya paakanyo e e nang le ditlamorago tse di boitshegang mo kgaolong ya Borwa jwa Aforika.
Batho ba le bantsi ba tlhokafetseng mo matlhakoreng otlhe ka go nna le seabe mo ntweng.
Mokgatlho batho wa Borwa Bophirima jwa Aforika o  latlhegetswe ke bokana ka 11 400 jwa barukhutlhi kwa ntweng.
Motlatsa tlhogo ya boromiwa kwa embasing ya Namibia Vasco Samupofu o tlhomamisitse gore Namibia e bona kgololosego.
Ntwa ya Cuito Cuanavale e dirile gore Namibia e bone kgololosego ya yona, koloni ya bofelo mo Aforika, ka go tsenngwa tirisong ga tshwetso ya Khansele ya Tshireletso ya Ditšhabakopano tse di dirileng gore Namibia e kgone go ikemela ka nosi ka di 21 Mopitlwe 1990.
E okeditse mathata a tlhaolele mo Aforikaborwa mme se se bakile go wa ga yona le go tlisa temokerasi mo Aforikaborwa ka 1994, fa go fedisiwaa go sa tsepama ga kgaolo ka puso ya bosemorafe ya nako eo.
Moletlo wa peo ya dikgare kwa segopotsong sa Cuito Cuanavale kwa Freedom Park kwa Pretoria.
Ntwa ya Cuito Cuanavale e ne e le setlhoa sa ntwa e e neng ya tshwarelwa kwa Angola e e simolotsweng ke puso ya tlhaolele, ka 1987-1988, fa puso ya tlhaolele e fentsweng kwa teng.
Palogotlhe ya batho ba ka nna 10 000 ba kwa Cuba ba tlhokafetse kwa Angola.
Palo e akareditse dintsho, dikgobalo le ba ba latlhegileng.
Moambasadara wa Cuba Rodolfo Benitez a re ditlamorago tsa ntwa di fetotse  tekatekano ya maatla mo kgaolong.
Go fenngwa ga masole a bosemorafe a Aforikaborwa kwa Angola, go fetotse tekatekano ya maatla thata.
E pateleditse puso ya tlhaolele go ya go nna le dipuisano le ANC, le Angola le Cuba le go dira gore ditumalano tse ba ntseng ba gana go dira mo dingwageng tse dintsi.
Jaaka fa Mandela a buile, Cuito e ne e le botlhokwa mo go direng gore Pretoria e lemoge gore ba tshwanetse go bua le rona.
Mo kgaolong e, e ne e itsege jaaka dinaga tsa boelamotlhaje.
Mthethwa  begile gore mmogo le ba kwa Angola, ba tlaa ya go kopa Kopano ya Aforika  go lemoga seabe se ntwa ya Cuito Cuanavale e nnileng le soma mo hisetoring ya kontinente.
Segopotso sa ntwa ya Cuito Cuanavale.
Mo phaposing e e tletseng ka mabokoso, dikhabinete ke dilae tsa ditena tsa Lego, go tswa kwa marulelong go fitlha fa fatshe, Hoang Dang o ikaelela go aga mokoro wa go thaya ditlhapi wa mmala wa botala jwa legaodimo, o o serolwana le o  mohibidu, o o nang le folaga wa kwa Vietnam le matlho kwa nkong ya mokoro.
Moenjenere yo fa e sale go tloga kgale a rata Lego, mme o simolotse go e tsaya tsia dingwaga di le mmalwa tse di fetileng fa ba tsere loeto lwa go ya kwa moseja kwa Detroit, a gakgamaditswe ke disete tse dintsi tse di leng teng kwa United States.
Hoang yo gantsi a rotloediwang  ke ditiragalo gaufi le legae la gagwe kwa Vietnam, a aga sešwa ntlo e a goletseng mo go yona, kereke kwa dikotareng tsa bogologolo kwa Hanois, le lefelo la boiketlo la dingwaga tsa bo 1990 ka nako ya ngwaga o mošwa wa Lunar, tsotlhe tse ka dintlha tse di kgatlhisang tse di matswakabele.
Ke batla go isa kakanyo ya me go ditsala tsa me mo lefatsheng ka bophara, ka gonne baagi ba Lego ba Vietnam ba santse ba itsege mo kgaolong le mo lefatsheng ka bophara, a rialo.
Hoang o gaufi le go fetsa go  bopa ditshwantsho tse dikgolo tse 10, tse di tlaa bontshiwang kwa pontshong.
Go ka tsaya dikgwedi di le tlhano go fetsa maribelo a dipapetlana di le 5,000, a rialo, le fa bontsi jwa nako eo bo dirisetswa go bona dipapetlana tse di nepagetseng.
Go le gantsi nna bosigo jotlhe ke go batlana fela le setene se le sengwe, a tlaleletsa.
Le mororo a kgobokantse ditena tsa Lego tse di fetang dimilione  di le pedi, Hoang o dula ka gale a  tsomana le ditena tse dintšhwa.
Ke tsela e ka yona a dirileng se a se bitsang ditsala tsa Lego, go akaretsa Khang Huynh kwa toropong ya Ho Chi Minhn.
Bobedi jo bo kopane mo setlhopheng sa Facebook sa baagi le bakokoanyi ba Lego.
Leina la Lego ke khutshwafatso ya “leg godt” e e rayana gore “tshamega sentle” ka se Danish.
Go aga Lego go re thusa go tsosolosa maatla a rona morago ga go dira ka natla mo diporojekeng tse di lapisang, Hoang o buile jalo.
Ba rata tsaya ditshwantsho tsa dilo tse di ba tlhotlheletsang mo mmileng, mme ba bo ba di bopa ka ditena.
Mo go Khang, se se akaretsa ditiragalo tsa mo mmileng, go akaretsa le go bopa dilo tse di  tshwanang le sekuta sa Honda Cub.
Ke kgatlhiwa ke dilo tsa letsatsi le letsatsi tse di ntikaganyeditseng, go bua Khang.
Ke aga sengwe le sengwe se ke bonang se le sentle e bile ke se rata.
Motsaisi wa Twitter Jack Dorsey o rekisitswe tweet ga gawe ya ntlha  jaaka NFT ka dimilione tsa didolara tsa Amerika tse di fetang $2.9 ka Mosupologo.
Tweet e, e ka sebopego sa non-fungible token (NFT), e e leng thoto ya digithale e e kgethegileng, e e simolotseng go tuma go tla go fitlha jaanong ka 2021.
NFT e nngwe le e nngwe e na le mosaeno wa yona wa dijithale o o dirang jaaka bukana ya setšhaba, e e letlang mongwe le mongwe go netefatsa bonnete jwa dithoto le gore ke tsa ga mang.
NFT e rekisitswe kwa fantising mo thulaganyong e e bidiwang “Valuables”, e e tshwerweng ke setlamo sa kwa US, Cent.
E rekilwe ka go dirisa cryptocurrency Ether, 1630.5825601 ETH, e boleng jwa yona e neng e le $2,915,835.47 ka nako ya thekiso, Cameron Hejazi, CEO le mothei-mmogo wa Cent o netefaditse.
Cent e tlhomamisitse gore moreki ke Sina Estavi.
Aterese ya ga Estavi ya Twitter, e bontsha gore o dula kwa Malaysia le gore ke moeteledipele wa setlamo sa Bridge Oracle.
Estavi o boleletse Reuters gore o tletse ditebogo fa a ne a kopiwa go tshwaela ka theko ya gagwe.
Ka di 6 Mopitlwe, Dorsey, yo e leng morati wa bitcoin, o kwadile linki ya webosaete e NFT e neng e rekisiwa mo go yona.
O buile gape mo tweet ya gagwe ka di 9 Mopitlwe  gore ena o ne a ka fetola madi go tswa kwa fantising go a dira di bitcoin le go a abela batho ba ba amilweng ke COVID-19 kwa Aforika.
Dorsey o amogela 95% ya madi a thekiso, fa Cent yona e a amogela 5%.
Motsaisi wa Cent, Cameron Hejazi o rile polatefomo ya gagwe e letla batho go tshegetsa tweet e e dirang go feta diitlhophelo  m tse di leng teng ga jaana tse di tshwanang le go rata, go tshwaela,  le go fetisa tweet.
Boleng jwa dithoto tse bo ka ya kwa godimo, bo ka ya kwa tlase, mme se se tla nnang se le teng ke bukana le hisetori ya gore ke rekile se mo go wena, ka nako e, mme seo se tlile go dula mo megopolong ya moreki, morekisi le babogedi ba setšhaba Hejazi o buile jalo, a oketsa ka gore se se na le boleng jo bo ka fetisetswang kwa go ba ba tlang.
Holo ya toropo ya Prague e hirile hotele ya manobonobo kwa batho ba ba tlhokang magae, ba ba tsenwang ke mogare wa COVID-19 ba ka nnang teng go fitlha ba fola, le gore ba ba tlaa kopanang le mongwe yo o nang le bolwetse ba kgone bo beelwa kwa thoko.
Motlatsa mokaedi wa senthara ya ditirelo tsa loago ya toropo (CSSP) Ludmila Tomesova  O rile batho ba ba bolokilweng kwa hoteleng eo, ba ne fa fiwa dijo ga raro ka letsatsi, tlhokomelo e e tletseng ya kalafi le thelebišhene le tse dingwe tse di tlhokegang fa ba ntse ba kokotlegela.
Ka jalo, hotele e na le baeng, le fa e se ba ba tlwaelegileng mme e dula e tletse ka dinako tsotlhe, boleletse Reuters kwa hoteleng ya Prague e e mo toropong Hotele mo toropong e e nnang batho ba le 250 go tloga ka kgwedi ya Ngwanatsele.
Czech Republic e nnile nngwe ya dinaga tse di gobetseng le feta mo lefatsheng ka nako ya lekhubu la sešweng la leroborobo.
Dintsho tse di bakilweng ke mogare di fitlhile go 25 000 mo nageng ya batho ba le dimilione di le 10.7.
Seelo sa tshwaetso ya motho ka mongwe se ne se le mo maemong a boraro kwa godimo mo lefatsheng mo bekeng e e fetileng, go ya ka webosaete ya Our World in Data.
Tomesova o rile Prague, e e ka nnang le batho ba ba senang magae ba le 4 500, e ne e leka go thusa batho go bona tshireletso le go nna le phitlhelelo ya ditirelo tse dingwe, fa diteko tsa bona di bontsha ba sa tlhole ba na le mogare, ba tlaa tswa kwa hoteleng.
Mo go ba bangwe, go dula koo e ne maitemogela a bas a a tlwaeleang, a manobonobo.
Ke lwa ntlha mo botshelong jwa ke nna mo hoteleng e e tshwanang le e, go bua Josef Jirsa, jaaka a ne a le mo tseleng ya go alafega bolwetse jwa COVID-19
Batshweretshi ba ba ikgapetseng dikgele di le dintsi ba setlhopha sa motanso sa Amandla kwa Kapa Bokone, ba boetse mo seraleng lwa ntlha fa go fokodiwa ga melawana ya COVID-19 ka tiragatso ya bona ya mmino Mwana Wa Mvula.
Setlhopha se se itumetse thata gore se se boetse mo seraleng.
Le fa ba na le kgatelelo ya madi e ba itemogelang yona ka ntlha ya COVID-19, Bana ba ne ba le letlelesegile go tsena kwa ntle ga tuelo kwa tiragatsong ya bona ya ntlha.
Re a sotlega.
Mathata a ikonomi, ke COVID mme intaseteri gobetse go feta tekanyo.
E ntse e le bothata jo bo bogolo, mme le fa go ntse jalo, re ne ra tshwanelwa ke go dira se kwa ntle ga go duedisa bana, go bua motlatsa motsamaisi wa setlhopha sa motantsho teatro Mkhululi Mabija.
Batsweretshi ba re le fa ba lebagane le dikgwetlho tsa matlole, ba rotloetswa ke phisego e ba nang le yona ya botsweretshi jwa bona.
Kgangkgolo ya tirigatso e ya mmino, e bontsha loeto la monesapula, Lerumo, yo mpho ya gagwe ya semowa e thulanang le ditumelo tsa sekeresete.
Karolo ya me mo motshamekong; ke lwela ditshwanelo tsa basadi le ditshwanelo tsa bana ba rona, go bua modiragatsi Kediemetse Oliphant.
Modiragatsi Duncan Matloko a re: Kgang e, e ka ga go tsalwa ga me, mme rre a be a gana go amogela mpho ya mo lelapeng.
Molaetsa ke gore, fa o le rre wa ngwana yo o nang le neo, o seka wa nna le mona.
O tshwanetse go dula o le teng fa ngwana wa gago a go tlhoka, go tlaleletsa Obakeng Moapesi. modiragatsi yo mongwe.
Tiragatso ya mmino ya Mwana Wa Vula e tla tswelela go fitlha kwa bokhutlong jwa Moranang.
Mmino wa Aforika wa segompieno o fetela megopolo ya kontinente jaaka e le karolo ya setso e ne tshwayang motsotso o mogolo, Motsweretshi wa mmino wa kwa Nigeria Burna Boy o ne a bolelela Reuters morago ga go amogela Grammy lwantlha.
Burna Boy o ne a newa Grammy ya alebamo ya mmino e e gaisang lefatshe ka bophara mo kgweding e, ya “Twice as Tall” e e golotsweng mo ngwageng o o fetileng.
Ke mongwe wa batsweretshi ba mmino wa kwa Nigeria, ba ba akaretsang Wizkid le Davido, ba ba neng ya atlega mo dingwageng tse di fetileng jaaka batshegetsi ba mmino wa Afrobeats.
Mofuta o wa mmino wa Aforika jaanong o reediwa kwa London kgotsa Los Angeles jaaka go dirwa kwa Lagos.
Ke motsotso o mogolo le nako e kgolo ya mmino wa Aforika le Maaforika ka kakaretso, go bua BurnaBoy, ka nako ya potsolotso kwa legaeng la gagwe kwa toropokgolo ya Nigeria Lagos.
Motaki yo leina la gagwe la nnete e leng Damini Ogulu, o rile kabelo ya gagwe e ne e le karolo ya sengwe se se nayang Maaforika taolo e e kwa godimo ka tsela e  ba tsewang ka yona mo go tsa thekenoloji, jaaka ditirelo tsa inthanete di isa botsweretshi kwa kontiente go bareetsi gotlhe.
Ke ne ke sa batle go nna MoAforika fa ke ne ke le monnye. A rialo.
Ke ne ke batla go nna sengwe le sengwe kwa ntle ga se ke neng ke le sona ka ntlha ya gore, se re le sona, e ne se sengwe se se tsewang tsia ka nako eo. Go bua motsweretshi yo o goletseng kwa Borwa jwa Nigeria mme a fudugela kwa London fa e ne e le ngwana pele ga a boela kwa nageng ya bophirima jwa Aforika.
A re phenyo ya gagwe e bontshitse gore mmino wa Aforika o ngoka mo lefatsheng ka bophara.
Bontsi jwa batho ba ba neng ba le kwa Akatemi ya mmino ya Edge, kwa kgaolong ya Jakande kwa Lagos, kwa baithuti ba tlhamang mmino mo setudiong se se tletseng dimaekerofouno,  dilepothopo le di khiiboto le bona ba ne ba ikutlwa fela jaaka ena.
Ke isagwe e e phatsimang, go bua  moithuti, Obi Prince.
Tsela e Afrobeats e emetsweng ka yona mo lefatsheng lotlhe ga jaanong jaana, e ka tswa e le tshimologo go batsweretshi ba kwa Nigeria.
Re tshwanetse go dira se re tumileng ka sona le go itshupa mo lefatsheng ka bophara, a rialo.
Motsamaisimogolo wa akatemo, Michael Tijani, a re phenyo ya ga Burna Boy e na le kamego e kgolo mo mminong wa kwa Nigeria.
Batho ba ba tsenang mo intasetering jaanong ba na le tumelo e e tletseng ya gore le wena o ka fitlhelela tse di fitlhelelwang ke ba bangwe mo lefatsheng. a rialo.
A iketlile mo setulong kwa setudiong sa gagwe sa kwa gae, Burna Boy o akanya ka katlego ya gagwe.
O ka se ke wa umaka diopedi tse tlhano tse di kwa godimo mo lefatsheng kwa ntle ga go latlhela leina la me kgotsa MoAforika mo teng, a rialo ka monyebo.
Jaanong re mo maemong a le osi le batho ba re neng re tsaya malebela mo go bona.
Facebook Inc rile ka Mosupologo e tlositse diakhaonto tsa mokokotelo di le dimilione di le 1.3 magareng ga Diphalane le Sedimonthole le gore e na le batho ba le 35 000 ba ba tshwaraganeng le tshedimosetso e e fosagetseng mo polatefomong ya yona.
Setlamo se gape se tlositse dintlha tsa tshedimosetso di le dimilione di le 12, tse di ka ga COVID-19 le meento e baitseanape ba boitekanelo ba kaileng e le tshedimosetso e e fosagetseng, e buile jalo mo bolokhong.
Tshedimosetso e e senang boammaruri ka ga meento ya mogare wa corona le meento e ne e tlalatladitswe mo dipolatefomong tsa mmedia tse di akaretsang Facebook le Twitter ka nako ya lerobororo.
Molao wa Facebook wa go senolwa ga tshedimosetso e e senang boammaruri o tla pele ga tlhatlhobo ka komiti ya US House ka ga tsela e ka yona dipolatefomo tsa thekenoloji go akaretsa le Facebook di mekamekanang le tshedimosetso e e senang boammaruri.
Motsweretshi wa diroboto Sophia, yo tiro ya gagwe ya ntlha ya botaki e yang kwa fantising ka Laboraro, a re o bona thotloetso ya tiro ya gagwe go tswa kwa bathong, mme a ka rata go  didirisa mmogo le batho mo nakong e e tlang.
Tiro ya botaki ya dijithale ya  Hanson Robotics Humanoid, e e tlang ka mokgwa wa non-fungible token (NFT), e tlaa rekisiwa kwa fantising mo thenkong ya ntlha ya go nna jalo e dirwa ka kopanelo le tsa matlhale a maitirelo (AI).
NFT, Tshaeno ya dijithale e e bolokilweng mo dibukaneng tsa mafaratlhatlha, e e letlang motho mongwe le mongwe go netefatsa gore mong wa yona ke mang le boammaaruri jwa yona, e simolotse go nna peeletso e go buiwang ka yona thata,  nngwe ya ditshwantsho tsa botaki di tlaa rekisiwa mo kgweding e ka dimilione tsa didolara di ka $70.
Ke solofela gore batho ba tlaa rata tiro ya me, le gore nna le bona re ka kgona go dirisana mmogo ka ditsela tse dišwa go ya kwa pele, Sophia o buile jalo kwa setudiong sa gagwe, a bua ka lentswe le le tlase.
O ne a apare mosese wa selefera mme a tshwere pene.
Sophia, yo o tlhageletseng ka ngwaga wa 2016, o ntshitse botsweretshi jwa gagwe ka go dirisana mmogo le motsweretshi wa tsa dijithale wa dingwaga di le 31, Sentadiana Andrea Bonaceto, yo o itsegeng ka ditshwantsho tse di nang le mebala, dingwe tsa tsona di bontsha batho ba ba tumileng ba ba tshwanang le Mokhuduthamaga, Tesla, Elon Musk.
Roboto e, e kopantse dintlha go tloga ka ditiro tsa ga Boanceto, hisetori ya botaki le ditshwantsho tsa gagwe tse di takilweng mo mafelong a a farologaneng, ka dinako tse di farologaneng mo thulaganyong e David Hanson a e tlhalosang jaaka sengwe se tlisang phetogo.
Re dirisa dineteweke tsa teransefora le dikgato-tharabololo mo botaking jwa me, le mefuta e mengwe ya boitlhamedi jwa khomputara. Sophia a tlaleletsa.
Dikgato-tharabololo tsa me tsa dipaterone tse di iseng di nneng teng mo lefatsheng.
Ka jalo ke akanya gore metšhine e kgona go nna botlhale.
Morago ga thekiso, Sophia o tlaa golagana le moreki yo o atlegileng, go sekaseka sefatlhego sa gagwe, le go oketsa mo botaking jo a setseng a bo dirile.
Seno se tlaa dira, go bua Hanson, go dira setshwantsho sa botaki se se sa tlwaelesegang, se se akaretsang tshedimosetso ya moreki yo mošwa le kgolagano ya sebele, ka yona nako eo.
Bonaceto o rile tirisanommogo e e ikaeletseng go dira setatamente mo lefatsheng la botaki, tota le mo lefatsheng la thekenoloji, e e tlhagotseng e diroboto tsa AI le batho di ka dirisanang mmogo, go godisana.
Botsweretshi jwa ga Sophia bo ka nna karolo e e botlhokwa thata ya hisetori, go bua Pablo Fraile, mokgobokanyi wa didiriswa tsa botaki yo o tswang kwa Miami, yo e bile e le moreki wa go sale gale wa Beeple, jaaka fa motaki wa kwa Amerika, Mike Winkelmann, modiri wa tiro ya NFT e e rekisitsweng mo kgweding e e ka dimilione, a itsege.
Ke lwantllha dikakanyo tse di kopanngwa.
E tlaa tlhagola tsela ya go tla ka dikakanyo tse dišwa tsa botaki, a tlaleletsa.
Sekhutlwanapontsho sa kwa US IV se tlaa emela Sophia jaaka motaki le go mo rotloetsa.
Sophia o na le kgololosego e e sa lekanyediwang, jaaka ngwana wa dingwaga di le 5, mme ga go sepe se se thibelang bokgoni jwa gagwe, go bua mokaedi wa sekhutlwanapontsho, Vincent Harrison.
Go a kgatlhisa go bona tsela e ntšhwa e ya go tlhola dilo.
Batho ba kwa Barcelona ba ba ratang diphati ba bone tsela ya go fenya melawang ya COVID-19 ka go  tshwara diphathi tse di se nang modumo kwa mafelong a a farologaneng a a itseweng mo toropong.
Ka Sontaga, batho ba amogetse letsatsi la ntlha la dikgakologo ka go baya direetsamodumo mo ditsebeng tsa bona, ba tansetsa mmino kwa lewatleng la MAR Bella kwa Barcelona, mme ba dira tsotlhe tse ka go tlotla melawana ya go katogana.
Go ntse go le monate. Go gontle ka nnete.
Ke ne ke sa solofela gore go tlaa nna le batho ba ba ntsi jaana, go bua Ngaka, Andres Mellado wa dingwaga di le 41.
Kwa tshimologong, go lebega go sa nna sentle, go tansa mo bogareng jwa Barcelona le batho ba ne ba ema mme lebelela, fela go gontle.
Ke selo se sentle se o ka se dirang mo mosong wa Sontaga, go tla fa le go golagana le mmino, o ne a bua jalo.
Se se simolotseng jaaka kopana ya go intsha bodutu magareng ga ditsala se godile go nna moletlo wa gale wa mo mosong wa letsatsi la Latshipi; moletlo wa mmino o o didimetseng.
O mongwe o ne o tshwaretswe kwa motsweding o o tumileng kwa tikologong ya Montjuic.
(re ipoditseng potso) ke eng se re ka re se dirang go tlhotlheletsa go bina ka ntlha ya fa go na le dikgoreletsi?
Mme re ne ra tla ka kakanyo ya go kopanela kwa ntle ka tiriso ya direetsamodumo, didimetseng headphones, mothei-mmogo wa Silent Disco Xavi Panella o boleletse Reuters.
Sa ntlha re boleletse ditsala le batho ba ba gaufi le rona mme batho ba ne ba tla ka ntlha ya gore re e direlwa kwa ntle, kwa mafelong a mantle, kwa re sa tshwenyeng ope gona mme re tlhokomela sekgala sa loago se se babalesegileng.
Baitseanape ba re mmudula kwa Kapa Bokone le go oketsegile gabedi fa go bapisiwa le setlha se se fetileng.
Se se kaiwa fa e le ka ntlha ya dipula tse di neleng thata.
Mmudula ke nngwe ya dilo tse di tlisang letshoroma la kethimolo, mme e ka ama gape le ba ba nang le bolwetse jwa mafatlha.
Mme baitseanape ba re ba ba tlhaselwang ke dialeji ba se tshwenyege ka ntlha ga gore setlha sa mmudula se tloga se ya kwa bokhutlong.
Mankge wa ditsebe, dinko le mometso, Ngaka Werner Hoek, o ntse o tlhokometse porofense mme a kgobonya tshedimosetso ya mmudula.
E botlhokwa ka gonne ga re itse gore go diragalang mo nakong e.
Dipatlisiso di supile gore mmudula o montsi thata  o ka kgoreletsa thulaganyo e e tlwaelegileng ya mmele ya go lwantsha malwetse.
Ngaka e e itlhomileng kwa pele mo Aforikaborwa  Dilys Berman a re, go ya ka maitemogelo a gagwe, go ya kwa bokhutlong jwa kgwedi ya Mopitlwe go ya kwa tshimologong ya kgwedi ya Moranang, go tshwanetse go nne le go gololosega go ba ba tshwenngwang ke dialeji, ke kakanyo e e siameng go tlhola dinomoro tsa mmudula mo webosaeteng ya rona, e leng www.pollencounts.co.za.
Bontsi jwa Maaforikaborwa bo tshwarwa ke letshoroma la kethimolo kgotsa dialeji.
Go lekanyetswa gore MaAforikaborwa a a tshwenngwang ke dialeji, a ntsha madi a a fetang dimilione di le R480 ka ngwaga go reka melemo ya dialeji.
Re dutse le Moporofesara Jonny Peter go utlwa gore, goreng go ntse jalo.
Mekete ya go tshwaya Golden Jubilee ya hisetori ya go aga kwa toropong ya kwa Cape Town (Mother City) e simolola gompieno ka moletlo wa dikonsarata go keteka Letsatsi la ditshwanelo tsa Botho.
Tiragalo e e nang le setaele e, e solofetswe go akaretsa badiragatsi ba ba tswang kwa ditlamong di le thataro tse di tsamaelanang tsa Artscape, gammogo le badiragatsi ba ba tlhwatlhwa ba kwa Kapa.
Tiragatso ya di ura tse pedi e e tlaa gatisiwang kwa ntlong ya mmino wa Opera, e be e isiwa kwa bareetsing ka tšhanele ya YouTube e e sa duelweng.
Mookamedi wa lefelo la bobogelo la Artscape, Marlene le Roux o bua ka ga mekete.
Dikarolo dingwe tsa lefelo la moporesitente wa maloba Donald Trump la go tshameka kolofo kwa Palm Beach, kwa Florida le tswadilwe nakwana ka ntlha ya mogare wa corona, se ke go ya ka metswedi e mebedi e e itseng ka ga kgang e.
Motswedi o o itseng ka ga ditiro tsa mokgatlho a re badiri ba bangwe ba faphetswe kwa thoko go dira bonnete jwa gore go na le kelotlhoko, mme karolo nngwe ya lefelo leo e tswetswe nakwana.
Ga go na dintlha tse dingwe tse di di le teng ka ga palo ya ditshwaetso kgotsa gore ke karolo efe ya lefelo e e tswetsweng, le gore e tlaa bulwa leng.
Trump le ba lelapa la gagwe ba fudugetse kwa Mar-a-Lago ka di 20 tsa kgwedi ya Ferikgong, letsatsi le ka lona Joe Biden o neng a tlhomiwa jaaka moporesitente.
Morago ga dibeke a tlogile mo matlhong a batho, trump o dirisisetse puo e a neng a e lebisetse go batho ba kwa US kwa Orlando, Florida, go boeletsa tshedimosetso e e fosagetseng ya gore o fentse ditlhopho tsa ngwaga wa 2020 mme a umaka gape le kgonagalo ya gore a tsenele ditlhopho ka ngwaga wa  2024.
Trump o ne a robatswa kwa bookelong malatsi a mmalwa ka kgwedi ya Diphalane morago ga go tsenwa ke mogare.
Mosadi wa gagwe Melania, le morwa wa gagwe Barron le bona ba tshwaetsegile,
Modigaratsi Noxolo Noxee Maqashalala yo o tlogetseng lefatshe le le ka kwano o fitlhilwe kwa Motseng wa  Mpoza, Kwabhaca,  kwa Kapa Botlhaba.
O tlhokafaletse kwa legaeng la gagwe kwa Honeydew kwa Johannesburg mo bekeng e e fetileng.
Mo tirelong phitlho e e utlwisang botlhoko, dibui di mo tlhalositse jaaka motho yo boineelo le lorato le a neng a na le lona mo tirong ya gagwe le ka se lebalwe.
Modiragatsi wa Thelebišene yo o tshamekileng mo Generations, Tsha Tsha, Intersexions le Rhythm City gareng ga tse dingwe.
Mmueledi wa lelapa Khabonina Nyikinya, a re Maqashalala o na le nako le nako e telele a na la bolwetse jwa kgatelelo ya maikutlo mme o ne a rata go nna e le nosi.
Ga re tshwaye ope phoso gore Noxolo o tlhokafetse fa a ne a le esi mo ntlong ya gagwe.
Ke mosadi yo o neng a nna kwa ntlong ya gagwe.
Fela seo ga se reye gore one a kgaogane le lelapa la gagwe.
Re na le lelapa le legolo mo Gauteng le kwa Kapa Botlhaba.
Re a tlhaeletsana .
Ka jalo, e ne e le letshogo go rona gore o tlhokafetse kwa ntle le gore bangwe ba bona ba ye go mo lekola.
Mme re dumela gore ke motho yo o neng a rata gore a newe nako ya gagwe a le nosi Nyikinya o buile jalo.
Badirammogo le modiragatsi yo ba re intaseteri e itemogetse tatlhegelo e e boitshegang.
Modirimmogo le tsala, Zuko Nodada, o akgoletse Maqashalala lerato le a neng a na le lona mo tirong ya gagwe.
Ke dirile le Noxolo dingwaga dingwaga di le 18.
Porojeke wa rona ya ntlha e e ne e le Tsha Tsha
Ga go na le letsatsi lepe le Noxolo o neng a tla kwa tirong a sa itse tiro ya gagwe kgotsa a sa ipaakanyetsa tiro.
O ne a na le kgoboni jwa go botlhami.
O simolotse go kaela ka 2016, fa ke gakologelwa mo go nngwe ya diporojeke tsa me, The Kingdom ukhakhayi.
O ne a tswela pele go ya dira le go kaela Diamond City.
Ke tatlhegelo e kgolo tota mo  intasetering, ga ke batle go bua maaka.
Teatere ya senthara ya Artscape  kwa Cape Town ya re go na le tlhokego ya go gobelelwe gape matlole a intaseteri ya Botsweretshi.
E ne e bua e lebeletse go tswalwa ga lefelo la bobogelo la Fugard  mo sedikeng sa borataro go sa le gale mo bekeng e ka ntlha ya seabe sa COVID-19.
Modiramolemo wa bobogelo jwa Fugard, Eric Abraham, o rile ba ne ba sa dumele gore bobogelo jo bo tlaa babalesega ka ntlha ya COVID-19, le gore a bo tla nna le tsamaiso e e lolameng ya matlole gape.
Mokhuduthamaga wa Artscape, Marlene le Roux, a re leroborobo le kiletsometsamao di bolaile intaseteri ya botsweretshi.
Re na le kgatlhego mo Fugard ka ntlha ya dintshokuno tse di tshwanang le West Side Story.
Ka jalo ke ka ga batho ba bašwa, ke ka ga batsweretshi ba ba simololang, ba ba ka tsamayang lefatshe lotlhe ka ntlha ya Fugard.
Go intaseteri ka bophara, fa lefelo le le lengwe le bogogelo le tswalwa, se se nna le tshusumetso mo mafelong a mangwe  a bobogelo, re tlhoka go lebelela matlole a badiragatsi, go bua Le Roux.
Bobogelo jwa Fugard bo filwe leina le ka go tlotla mongwe wa bakwadi ba metshameko mo Aforikaborwa, yo o tumileng thata le go itsege kwa dinageng di sele, Athol Fugard.
Metshameko ya ga Athol Fugard yotlhe ya bošeng e ile ya bontshiwa kwa bobogelong.
Ntlo ya bobogelo e e nang le ditulo di le 320 e butse dikgoro tsa yona le go tsholetsa digaretene tsa yona ka Mopitlwe 2010.
Mo ngwagasomeng o o fetileng, e bontshitse metshameko ya mmino e mentsi go tswa mo lefatsheng ka bophara go akaretsa le dinaledi tsa boditšhabatšhaba jaaka Rre Ian Mckellen le moswi Alan Rickman, ba ba neng ba tshameka mo kgotsa ba etela lefelo le le rategang mo mabakeng a a kgethegileng mo go yona.
Rickman, yo o itsegeng lefatshe ka bophara, yo o tlhokafetseng dingwaga tse nne tse di fetileng, o buile tse dintle fela ka Fugard.
Ke motho yo o ratang setlamo se thata, tiro yo bona e kgolo, ke setse ke bone sengwe le sengwe se ba se dirileng, ke nngwe ya dilo tse di bonagalang o kare di ne di sa tshwanela go nna teng, mme di teng. Go bua Rickman.
Metshameko e e fetileng le yona e akaretsa ditatamente morago ga go tshwarwa ka fa tlase ga Molao wa go tshelela ruri, ntshokuno e ntšhwa ya Fugard Classic.
Ke motshameko o ileng wa galalela mo matlhong a babogi, ka ga bosetlhogo jwa molao wa Aforikaborwa wa tlhaolele, o o neng o thibela go ratang ga batho ba lotso lo lo farologaneng.
Ke teng fa, fa bontsi jwa metshameko e e tshwanang le ditiragatso tsa mmino King Kong & Kat le Kings e ntshitsweng gona.
Bobogedi jo e ne e le legae go bagaka ba le bantsi ba teatere, go akaretsa le David Kramer productions.
Kago e e tshwerwe ke musiamo wa District Six.
Mokaedi wa nama-o-sa-tshwere Chrischene Julius, a re go sa ntse go sa lolama gore e tlaa dirisiwa jang mo isagweng.
Mo go rona, go botlhoko thata gore teatere e tsere tshwetso ya go tswala, mme go a bonala gore bat sere nako ya go akanya ka tshwetso e.
Go tswa mo letlhakoreng la rona, e tlile go nna bokhutlo jwa paka mo karolong eno ya toropo ka gonne Fugard e ikemetse sentle jaaka nngwe ya mafelo a setso a kwa Cape Town, go bua Julius.
Go rotloetsa phitlhelelo ya tshedimosetso, Laeborari ya Aforika Borwa ya Difofu (SALB), ka go dirisana mmogo le Lefapha la Botsweretshi le Setso kwa Kapa Botlhaba, e thangkgolotse setudio sa buka ya dikgatiso kwa laeborari ya kwa Mdantsane.
SALB e na le ditumelano le bontsi jwa baphasalatsi go tlhagisa didiriswa ka mafoko a a gatisitsweng le ka dikgatiso tse di nang le modumo.
Setheo seno se tlaa letla baanedi go rekota dibuka tsa batho ba ba sa boneng ka go dirisa didiriswa tsa thekenoloji e e kwa godimo.
Bontsi jwa dilaeborari tsa setšhaba ga di a direlwa go akaretsa ditlhokego tsa batho ba nang le dikgwetlho tsa go bona kgotsa tsa matlho.
Mo mabakeng a le mantsi, ba patelesega go ikaega mo bathong ba bangwe gore ba ba buisetse le gore ba ba kwalele.
Mustafa Lisithi go tswa kwa Mdantsane, ke mongwe wa batho ba ba sa boneng, ba ba solofetsweng go ungwa go tswa mo porojekeng e.
A re o itumeletse kago e ntšwha kwa laeborari.
Bofofu bo dira gore re ikutlwe re sa akarediwe mo go fitlheleleng ditirelo tse di tshwanang le go fitlhelela tshedimosetso.
Ga go na le dithulaganyo tsa khomphiutara tse di diretsweng difofu, ka jalo se, ke sekgoreletsi se re kopanang le sona jaaka difofu, go bua Lisithi.
Mokhuduthamaga wa Kapa Botlhaba wa lefapha la Metshameko, Boitapoloso, Botsweretshi le Setso Fezeka Nkomonye, a re letsholo leno le tla thusa go rotloetsa go ithuta.
Laeborari ke lefelo le le didimetseng thata, ke lefelo le mo go lona o ka fitlhelang  tshedimosetso ya poraefete ka jalo, tshwanelo ya bona ya go bona tshedimosetso e gatakilwe nako e e telele.
Re ne re batla go netefatsa gore re ba naya phitlhelelo ya tshedimosetso mo kgweding ya ditshwanelo tsa botho, go bua Nkomonye.
Difofu le tsona di lebagane le dikgwetlho tse dingwe mo setšhabeng mme ba iphitlhela ba tlhaselwa ke disenyi.
Moeteledipele wa SALB, Mandla Ntobela, a re ba leka go ba thusa le ka bokgoni jwa tsa botshelo.
Ka tsela e, puso e leka go netefatsa gore ditshwanelo tsa batho ba e leng difofu le tsona di sireletsegile.
Di a gatakakiwa ka tsela e e rileng ka ntlha ya gore fa ba tsamaya mo mebileng, ba nna mo kotsing ya go tshwarwa poo le go tseelwa dithoto tsa bona.
Gape re ba tlamela ka bokgoni jwa go samagana le dikgwetlho tse di mabapi le se se ka ba diragagelang mo poraefeteng.
Porofense e tshwanetse go aga dilaeborari di le 487 gore baagi botlhe ba kgone go nna le phitlhelelo ya dibuka le tshedimosetso.
Seopedi le mokwadi wa dipina, Griff o fentse sekgele sa 2021 sa naledi e e ipogatsang, barulaganyi ba kgono ya mmino wa Pop ba buile jalo ka Labotlhano.
Seopedi sa Mirror Talk le Forgive Myself se fentse kgaisano magareng ga seopedi sa mmino wa Rap Pa Salieu le Seopedi Rina Sawayama, se mo nakong e e fetileng se fentsweng ke diopedi tse di akaretsang, Adele, Sam Smith, Emeli Sande le Celeste.
Mo tlhogong ya me, ke santse ke goeletsa ka ntlha ya mogala o ke o amogetseng, wa dingwaga di le 20, yo o golotseng dipina di le mmalwa mo ngwageng o o fetileng o tlhalositse mo puong ya gagwe.
E tota e le motlholo: Go tlile jang gore re kgone go fenya sekgele sa BRIT le go tlhagelela ka nako ya leroborobo?
Yo o belegweng ke mme wa kwa China le rre wa kwa Jamaica, Griff, yo o opelang ka ga go ima ga bašwa le boitekanelo jwa tlhaloganyo mo pineng ya gagwe ya sešweng Black Hole, o ne a tlhophiwa go ikgapela sekgele sa Ivor Novello sa dinaledi tse dišwa.
Moletlo wa dikgele wa BRIT o tlaa tshwarwa ka kgwedi ya Motsheganong.
Babueledi ba ga Britney Spears ba tlaa kopa kgotlatshekelo ya kwa Los Angeles ka Moranang go dira semmuso, tloso ya ga rraagwe jaaka molaodi wa gagwe mo ntweng e e sa bolong go simolola ya gore a kgone go laola merero ya gagwe ya ditšhelete ka boena.
Mmueledi wa gagwe, Samuel Ingham, o boleletse kgotlatshekelo ka Laboraro gore o tlaa kopa gore Jodi Montgomery, yo ka 2019 o ne a tlhomiwa jaaka molaodi wa nakwana wa merero ya seopedi se, a fiwe setulo sa leruri.
Ingham o rile o tla tlhagisa boikuelo kwa ditheetsong ka di 27 tsa kgwedi ya Moranang.
Britney Spears wa dingwaga di le 39, o tlhalositse go utlwala ka go dirisa mmueledi wa gagwe mo ngwageng o o fetileng gore, ga a tlhole a batla gore rraagwe a nne le seabe mo mererong ya gagwe.
Maiteko a go mo tlosa a paletswe ka kgwedi ya Phatwe 2020.
Montgomery, motsamaisi le motlhokomedi wa seopedi se, o tsere maemo a ga rraagwe, Jamie Spears morago ga gore a tlhaselwe ke bolwetsi.
Jamie spears e santse e le motlhokomedi wa semolao wa merero ya ditšhelete tsa morwadiagwe, mme jaanong o abelana maikarabelo ao le setheo sa matlole.
Tshekatsheko ya kgotlatshekelo e e neng e tshwanetse e diragale ka Laboraro, ya merero ya ditšhelete tsa naledi ya mmino wa Pop, e ne ya busediwa morago ka kgwedi.
Jamie Spears o ne a tlhomiwa go nna modiradiphetogo ka 2008 morago ga gore morwadie a tsene kwa bookelong go senka kalafi ya bolwetse jo bo amang tlhaloganyo morago ga go nna le go thubega ga tlhaloganyo mo pepeneneng.
Pontsho ya thelebišene ya Tlhakole e e tla sekasekwa go ntse le # freebritney o simolotse ka baetleetsi ba ba gaisang.
Batshegetsi ba #freebritney# ba dumela gore Spears o tshela jaaka motshwarwa le gore o romela matshwao a mo go ona ikopelang gore a gololwe mo diakhaontong tsotlhe tsa gagwe tsa mmedia wa loago.
Vivian Thoreen, mmueledi wa ga Jamie spears, o tlhalositse ka kgwedi ya Tlhakole gore, sebini sa mmino wa Pop ga se ise se kope go khutlisa thulaganyo ya semolao.
E, ke kgang ya rre yo o ikanyegang, yo o lorato, le yo o boineelo, yo o pholositseng morwadie mo seemong se se neng se tshosetsa botshelo jwa gagwe.
Batho ba ne ba mo utlwisa botlhoko.
Ba ne ba mo dirisa, Thoreen o boleletse lenaneo la thelebišhene, Good Morning America mo dipotsolotsong.
Nako nngwe le nngwe fela ba Britney a batla go fedisa botsalano jwa gagwe le molaodi wa gagwe, a ka botsa mmueledi a go tlhatlhela boikuelo go bo fedisa, go bua Thoreen.
Moletlo wa oscars ka Moranang tlaa nna wa kopano ya sebele, e e tlaa tshwarwang kwa ntle ga Zoom mme e lekanyeditswe fela batlhophiwa, batsamaisi le baeng ba bona. Bantshakuno ba buile jalo ka Labone.
Ka ntlha ya leroborobo la Corona, Lenaneo la go fana ka tlotla e e kwa godimo mo intasetering ya difilimi e tlaa tshwarwa kwa seteišeneng sa mokgatlho kwa toropong ya Los Angeles, le kwa legaeng la dikabelo tsa Akatemi kwa bobogelong jwa Dolby kwa Hollywood.
Mongwe le mongwe o tlaa lekolwa, mme go tla nna le setlhopa sa pabalesego sa COVID-19 kwa lefelong leo mo maitseboeng a di 25 tsa Moranang.
Ga go kitla go nna le tsela ya go lebelela lenaneo le mo Zoom, bantshakuno, Steven Soderbergh, Collins le Jesse Stacey Sher ba buile jalo mo lekwalong go batlhophiwa ba ba fetang 200 monongwaga.
Re tlile go e go le monate mo go lona lotlhe ka namana, gammogo le go dimilione tsa filimi baetleetsi ba ba gaisang mo lefatsheng ka bophara, mme re utlwa e se se tla fokotsa maiteko ao, bantshakuno ba tlaleletsa.
Ba ne ba le bone ba tla lemoga ka courtyard mo wa seteišene sa diporo, fa tse dingwe di tlaa bontsha go tshela ka teatere Dolby 12.9 tse dingwe.
Ka tlwaelo, makgolokgolo a a dinaledi tsa difilimi a tlaa kokoana kwa bobogelong jo bo tsenyang batho le 3 400 go bogela lenaneo le, le le tlaa simololwang ka go tsamaya mo tapeiting e e khibidu e tletseng ka batlayaditshwantsho le borra dikhamera.
Mananeo a mangwe a dikabelo mo dikgweding tse di fetileng, a fediisitse dikokoano tsa mo seraleng mme ba dirisa dikokoano tse di rekotilweng pele ga nako kgotsa ditirigalo tsa mo marafatlhetlheng, kgotsa mekgawa e ka bobedi.
Palo ya bobegedi ba thelebišhene e ile kwa tlase, ka di Golden Globes le di Grammy di ngoka palo e nnye mo dingwagasomeng tse dintsi.
Kitsiso ya ditlhopho tsa di Oscars e dirilwe ka Mosupologo, ka terama ya 1930 kwa Hollywood mme 1930.
Mank, e e kwa pele ka dintlha di le 10, e latelwa ke The Father, Black Panther,  Judas and the Black Messiah, terama ya puo ya kwa Korea, Minari, Nomaland, MeToo, terama ya ipusolosetso Promising Young Woman, Terama ya bosusu ya kwa Amazon Studio Sound of Metal, le terama ya 1960 ya kwa Vietman ya ntwa ya kwa kgotlhatshekelo The Trial of the Chicago 7.
Ditshwantsho tse di tlhomilweng tsa boronse di le lekgolo, tsa batho ba ba tumileng mo  Aforikaborwa di dikaganyeditswe ka dipone tse di tala jaaka karolo ya letsholo la kwa Ireland la go keteka letsatsi la St Patricks.
Ngwaga mongwe le mongwe mafelo a a tumileng lefatshe lotlhe a bonesa dipone go keteka Letsatsi la bosetšhaba la Ireland.
Ngwaga o, pontsho ya Long March to Freedom kwa Century City kwa Cape Town ke lengwe la mafelo a a fetang 600 mo lefatsheng lotlhe go nna botala.
Ireland e na le hisetori e telele ya kgaratlho e Aforikaborwa e lebaneng le yona, go akaretsa le setso, thuto, le ikgatholoso le dikiletso tsa metshameko
Maabane bosigo, ditshwantsho tse di tlhomilweng tsa bagaka ba Aforikaborwa ba kgaratlho ya kgololesego le temokerasi di tshwailwe ka botala go keteka letsatsi la St Patricks.
Letsatsi la bosetšhaba la Ireland la go keteka la setso le ngwao boswa.
Moambasatara wa Ireland mo Aforikaborwa Fionnuala Gilsenan, a re mogwanto wa kgololosego o keteka karolo e e tshwamekilweng ke mokgatlho wa kwa Ireland o o kgatlhaong le tlhaolele go thusa go tlhatlhamoloma mmuso o.
Ka nako e COVID-19 e nyeleditseng ditsela tse di tlwaelegileng tsa go keteka le go etela kwa dinageng tse di kwa ntle, go solofetswe gore go talafadiwa ga mafelo a bagaka go ralala lefatshe go tlaa kopanya batho le go ba gomotsa.
Sebueledi sa porojeke ya ngwaoboswa ya bosetšhaba, Sarah Haines, a re ba solofela gore se, se tlaa naya baagi ba kwa Ireland maikutlo a boagi.
Re solofela gore go tlaa ba naya maikutlo a gore ba sa ntse ba le karolo ya baagi, ke fela gore ba ka se kgone go dira kgolagano ya ka tlhamalalo le bona mo nakong eno.
Re solofela gore ba tla tla go re etela, re solofela gore ba tla nna le dikakanyo tse di akarediwang mo dipontshong tse di tshwanang le dikakanyo tse di raraaneng tse di botlhokwa tsa botho le kgololosego le temokerasi tse batho ba kwa Ireland ba di lwetseng ka bobona.
Embasi ya kwa Ireland ya re, baagi kwa kwa Ireland ba feta 35 000 ka palo, le boswa jwa Ireland ba nnang mo Aforikaborwa.
Botlhokwa jwa letsatsi la St. Patrick.
Nngwe ya difilimi tse dikgolo tse di ka ga mogare wa COVID-19 fa e sale tlhagogo ya leroborobo la mogare wa corona mo ngwageng o o fetileng, Songbird, e kwa diseketeng kwa mafelong a bobogelo mo Aforikaborwa.
Filimi eno, e e kwadilweng le go tsamaisiwa ke Adam Mason mme e eteletswe pele ke K.J. Apa le Sofia Carson, e bua ka dingwaga di le tharo mo isagweng fa maiteko a moento o o kgatlhanong le covid-23 a tlabe a reteletswe, mogare o oketsegile, mme o le bogale thata e bile o bolaya.
Songbird e re bolelela kgang ka ga mokgwa o ka ona batho ba ba tshwaetsegileng ba ntshiwang kwa magaeng a bona, ba patelediwa go ya go nna kwa dikampe tsa batho ba ba tlhaotsweng, tse ba sa tlholeng ba boela gae fa ba le kwa go tsona.
Se ke fa lefatshe le tswelela go lwa ntwa kgatlhanong le mogare wa corona.
Mo Aforikaborwa, palo ya dikgetse tsa mogare wa Corona di oketsegile go ya go 1 532 497 le dintsho di le 51 634.
Moporesitente wa United States, Joe Biden a re ntšwa ya gagwe, modisa wa mojeremane, e e bidiwang Major, e a katisiwa morago ga tiragalo ya beke e e fetileng, mme ga e ise e lelekiwe ka pateletso kwa White House, a tlaleletsa ka gore seruiwa se santse se itlwaetsa botshelo jwa go di dikaganyediwa ke batho ba se se sa ba itseng.
Major ga a loma mongwe le go tsenelela mo letlalong, Biden o boleletse lenaneo la ABC la Good Morning Amerika mo dipotsolotsong tswe di gasitsweng ka Laboraro.
Fa o re o a lebelela o bona batho ba le babedi ba o sa ba itseng, mme ene tiro ya gagwre ke go sireletsa, Biden a tlaleletsa a buela mo badiring ba sephiri ba kwa US le ba bangwe ba modisa yo wa Mojerewane a kopanang le bona  kwa 18-Acre (diheketara di le7) kwa White House.
Ke ntšwa e e bonolo.
Diperesente di le 58 tsa batho ba a mo rata.
Se a dirang fela ke go ba latswa le go tsokotsa mogatla gagwe, go bua Biden, yo o fudugetseng kwa White House le dintšwa tsa gagwe tse pedi morago ga go nna moporesitente ka Ferikgong.
Ntšwa e e a katisiwa jaanong. Ga ke a e lelekela kwa gae kwa Delaware, Biden a tlaleletsa.
White House mo bekeng e e fetileng e rile, ntšwa e boetse kwa legaeng la ga Biden fa moporesitente le mme Jill Biden ba ne ba tsaya loeto, mme ga a bua le babega dikgang ka tlhamalalo ka ga tiragalo e e akaretsang badiri ba pabalesego.
Fa a bodiwa gore a Major o tswile mo ntlong ya dintšwa, Biden o rile: Ee.
Biden o tsere Major ka 2018, go tswa setšhabeng se se molemo sa Delaware, gore a tle go nna le modisa wa Mojeremane.
Ntšwa eo, Champ, e setse e itse botshelo jwa kwa Washington.
Biden o tsere Champ ka 2018, ngwaga o ka ona o neng a tlhophiwa go nna Motlatsamoporesitente ka fa tlase ga Tautona Barack Obama.
